<?xml version="1.0" encoding="utf-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
    <teiHeader xml:lang="eng">    
    <fileDesc>
      <titleStmt><title>In Hippocratis Praedictionum</title>
        <author>Galen</author>
        <editor>Karl Gottlob Kühn</editor>
        <funder>Andrew W. Mellon Foundation</funder>
	   <respStmt>
          <resp>Published original versions of the electronic texts</resp>
          <orgName ref="http://www.graeco-arabic-studies.org/">A Digital Corpus for Graeco-Arabic Studies, funded by the Andrew W. Mellon Foundation</orgName>
          <persName>Mark Schiefsky, Harvard University</persName>
          <persName>Gregory R. Crane, Universität Leipzig</persName>
          <persName>Uwe Vagelpohl, University of Warwick</persName>
        </respStmt>
        <respStmt>
          <resp>Keyboarding</resp>
          <orgName xml:id="DDD">Digital Divide Data</orgName>
        </respStmt>
        <respStmt>
          <resp>Editor-in-Chief, Perseus Digital Library</resp>
          <persName>Gregory R. Crane</persName>
        </respStmt>
        <respStmt>
          <resp>Project Manager (University of Leipzig)</resp>
          <persName>Matt Munson</persName>
        </respStmt>
        <respStmt>
          <resp>Project Assistant (University of Leipzig)</resp>
          <persName>Annette Geßner</persName>
        </respStmt>
        <respStmt>
          <resp>Lead Developer (University of Leipzig)</resp>
          <persName>Thibault Clérice</persName>
        </respStmt>
        <respStmt>
          <resp>Technical Advisor</resp>
          <persName>Bruce Robertson</persName>
        </respStmt>
      </titleStmt>
	  <publicationStmt>
<authority>A Digital Corpus for Graeco-Arabic Studies, funded by the Andrew W. Mellon Foundation</authority>
<publisher>University of Leipzig</publisher>
<pubPlace>Germany</pubPlace>
<idno type="filename">tlg0057.tlg088.1st1K-grc1.xml</idno>
<availability>
<licence target="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</licence>
</availability>
<date>2016</date>
</publicationStmt>
      <sourceDesc>
        <biblStruct>
          <monogr>
            <title xml:lang="lat">Claudii Galeni Opera Omnia</title>
            <author>Galen</author>
            <editor>Karl Gottlob Kühn</editor>
            <imprint>
              <publisher>Cnobloch</publisher>
              <pubPlace>Lipsiae</pubPlace>
              <biblScope unit="vol">16</biblScope>
              <biblScope unit="pp" from="489" to="840">489-840</biblScope>
              <date>1829</date>
            </imprint>
          </monogr>
  <ref target="https://hdl.handle.net/2027/chi.16214236?urlappend=%3Bseq=505%3Bownerid=13510798903412848-525">HathiTrust</ref>
        </biblStruct>    
      </sourceDesc>
    </fileDesc>
	 <encodingDesc>
            <p>The following text is encoded in accordance with EpiDoc standards and with the
                CTS/CITE Architecture.</p>
              <refsDecl n="CTS">
                <cRefPattern n="chapter" matchPattern="(.+)" replacementPattern="#xpath(/tei:TEI/tei:text/tei:body/tei:div/tei:div[@n='$1'])"/>
            </refsDecl>
        </encodingDesc>
    <profileDesc>
      <langUsage>
        <language id="la">Latin</language>
        <language id="greek">Greek</language>
      </langUsage>
    </profileDesc>
  </teiHeader>
<text>
<body>

<div type="edition" xml:lang="grc" n="urn:cts:greekLit:tlg00xx.tlg0xx.1st1K-grc1">
<pb n="489"/>

<div type="textpart" subtype="book" n="1">
<div type="textpart" subtype="chapter" n="Prooemium" name="Preface">
<head>ΓΑΛΗΝΟΥ ΕΙΣ ΤΟ ΙΠΠΟΚΡΑΤΟΥΣ
<lb/>ΠΡΟΡΡΗΤΙΚΩΝ ΒΙΒΛΙΟΝ ΠΡΩΤΟΝ
<lb/>ΥΠΟΜΝΗΜΑ ΠΡΩΤΟΝ.</head>
<p>Προοίμιον. Οὐ μὴν οὐδὲ τὴν Ἡροφίλου νομοθεσίαν
<lb/>ἀποδεκτέον, ἐπιχειροῦντος διωρίσθαι πρόγνωσιν προῤῥήσεως
<lb/>τῷ βεβαίῳ τε καὶ οὐ βεβαίῳ· καὶ γὰρ καὶ προγινώσκομεν
<lb/>ἑκατέρως καὶ προλέγομεν, ὥσπερ καὶ τἄλλα
<lb/>πάντα κατὰ πάσας τὰς τέχνας. ὄμβρους γοῦν καὶ αὐχμοὺς
<lb/>καὶ κρύος καὶ θάλπος, ἀνέμους τε καὶ νηνεμίας ἔκ τινων
<lb/>σημείων προγινώσκουσι καὶ κυβερνῆται καὶ γεωργοὶ καὶ ποτὲ
<lb/>μὲν ἀκριβῶς τε καὶ βεβᾳίως, ποτὲ δ’ ἄχρι πιθανῆς ἐλπίδος.

<pb n="490"/>

καὶ γέγραπται περὶ τῶν τοιούτων σημείων, ἄλλοις τε
<lb/>πολλοῖς καὶ Ἀράτῳ κατὰ τὰ τελευταῖα τοῦ τῶν ἐν ἀέρι
<lb/>φαινομένων βιβλίου· πῶς δ’ ἂν δύναιτό τις ἑτέρως προειπεῖν
<lb/>ὁτιοῦν ὡς ἐσόμενον, ἄνευ τοῦ πρότερον αὐτὸς γνῶναι;
<lb/>τοῦτο γοῦν αὐτὸ καὶ Ἱπποκράτης ἐδήλωσεν ἐν ἀρχῇ τοῦ
<lb/>προγνωστικοῦ γράψας ᾧδε· προγινώσκων γὰρ καὶ προλέγων
<lb/>παρὰ τοῖσι νοσέουσιν. ἀλλ’ ἡ μὲν πρόγνωσις ἐν ταῖς ψυχαῖς
<lb/>ἡμῶν, ἡ δὲ τῶν προγνωσθέντων τοῖς πολλοῖς πρόῤῥησις
<lb/>διὰ τῆς φωνῆς γίνεται, καὶ δῆλον ὡς οὐκ ἄλλα μὲν ἐν
<lb/>τῇ ψυχῇ δοξάζομεν, ἄλλα δὲ προλέγομεν. ἀλλὰ γὰρ ὅπως
<lb/>ἂν ἔχει τὰ τῆς ἐπιγραφῆς τοῦ βιβλίου καταλιπόντες ἑτέροις
<lb/>ἐπιζητεῖν, ὅσοι τῶν ἔργων τῆς τέχνης οὐ πάνυ τι πεφροντίκασιν,
<lb/>αὐτοὶ τῶν γεγραμμένων κατὰ τὸ βιβλίον, ἕκαστον
<lb/>ἐπισκεψώμεθα, καθότι κἀπὶ τῶν ἄλλων ἐποιήσαμεν, ἃ προεξηγησάμεθα,
<lb/>τοῖς μὲν διορισμούς τινας ἀναγκαίους προστιθέντες,
<lb/>οὐκ εἰρημένους ὑπὸ τοῦ γράψαντος, ἔνια δὲ
<lb/>δεικνύντες οὐκ εἶναι καθόλου κἀν τῷ χαρακτῆρι τῆς λέξεως,
<lb/>ὡς περὶ τοιούτων ὁ συγγραφεὺς φαίνεται διαλεγόμενος.
</p></div>

<pb n="491"/>

<div type="textpart" subtype="chapter" n="1">
<quote type="lemma" n="1">Οἱ κωματώδεες ἐν ἀρχῇσι γινόμενοι μετὰ κεφαλῆς,
<lb/>ὀσφύος, ὑποχονδρίου, τραχήλου ὀδύνης, ἀγρυπνέοντες ἆρά
<lb/>γε φρενιτικοί εἰσι; μυκτὴρ ἐν τουτέοισιν ἀποστάζων ὀλέθριον·
<lb/>ἄλλως τε καὶ ἢν τεταρταίοισιν ἀρχομένοισι.</quote>
<p>Τὰ πλεῖστα τῶν παλαιῶν ἀντιγράφων οὐκ ἔχει προσκείμενον
<lb/>τῷ φρενιτικοὶ τὸ εἰσί. διὸ καὶ ζήτησις ἐγένετο,
<lb/>πότερον ἤδη φρενιτικούς τις ὀνομάσει τοὺς οὕτως ἔχοντας
<lb/>ἢ γενήσεσθαι προσδοκήσει. προσκειμένου μέντοι τοῦ εἰσὶ
<lb/>καὶ γεγραμμένης ὁμοῦ τῆς λέξεως, ἆρά γε φρενιτικοί εἰσιν;
<lb/>ἡ ζήτησίς ἐστι πότερόν εἰσιν ἢ οὐκ εἰσὶν οἱ οὕτως ἔχοντες
<lb/>ἤδη φρενιτικοί. ταύτῃ δὲ τῇ ζητήσει καὶ ἄλλη τις οὐ
<lb/>σμικρὰ συνάπτεται ζήτησις, ἣν καὶ περὶ τῆς ἀρχῆς τῶν
<lb/>πυρεκτικῶν παροξυσμῶν ἐποιήσαντο. καὶ γὰρ ἐν ἐκείνοις
<lb/>εὔλογον εἶναι φαίνεται μὴ τὸν ἐσόμενον ὕστερόν ποτε παροξυσμὸν
<lb/>προγινώσκειν ἡμᾶς, ἀλλὰ τὸν ἀρχόμενον ἤδη διαγινώσκειν
<lb/>ἐκ τῆς τῶν σφυγμῶν ἀλλοιώσεως. ἐπεὶ δὲ οὐδέπω

<pb n="492"/>

μέγεθος ἀξιόλογον εἴληφεν, ὡς καὶ τῷ νοσοῦντι φαίνεσθαι
<lb/>σαφῶς, ἐκείνῳ μὲν ὡς μέλλον τι λέγεσθαι, γινώσκεσθαι δ’
<lb/>ὑφ’ ἡμῶν ὡς ἤδη γεγενημένον· ὁμοίου τοῦ πράγματος ὄντος
<lb/>τῇ διαγνώσει τῶν ἄρτι τῆς γῆς ἀνισχόντων φυτῶν, ἃ
<lb/>γεωργὸς μὲν τις ἢ διαγνωστικὸς ἁπάντων φυτῶν εὐθέως
<lb/>γνωρίζει, τοῖς δ’ ἄλλοις ἄγνωστά ἐστι. πολλάκις γοῦν ὁρῶμεν
<lb/>ἀρούρας ὁμοιοτάτας τὴν βλάστησιν ἐχούσας πόας, ἃς
<lb/>ἡμεῖς μὲν οὐ διαγινώσκομεν, οἱ γεωργοὶ δὲ ἴσασι τί μὲν
<lb/>ἐξ αὐτῶν ἐστι πόα, τί δὲ πυρὸς ἄρτι γεννώμενος, τί δὲ
<lb/>κριθὴ, τί δὲ ζειὰ, τί δὲ τῶν ἄλλων ἕκαστον. οὕτω δὲ κἀπὶ
<lb/>τῶν δένδρων ἔχει. καὶ γὰρ καὶ ταῦτα συμπεπληρωμένα
<lb/>πᾶσι τοῖς οἰκείοις μορίοις ἅπαντες γνωρίζομεν, ἀρχόμενα
<lb/>δὲ φύεσθαι παντάπασιν ὀλίγοις γνωρίζεται. τοῦτόν
<lb/>τε οὖν τὸν λόγον ὡς πάνυ πιθανὸν ἀποδεκτέον, ἐφεξῆς δὲ
<lb/>ζητητέον ἐστὶ περὶ τῆς κατὰ τὴν φρενῖτιν ἐννοίας. ἐν γὰρ
<lb/>τοῖς τῶν ἐπιδημιῶν βιβλίοις, ὡς ἐπιδέδεικταί μοι διὰ τῶν
<lb/>εἰς αὐτὰ γεγραμμένων ὑπομνημάτων, ὁ Ἱπποκράτης φαίνεται

<pb n="493"/>

τὴν ἐν ὀξεῖ πυρετῷ διηνεκῆ παραφροσύνην φρενῖτιν
<lb/>ὀνομάζων. διηνεκῆ δὲ εἷπον, ἐπεὶ ταῖς ἀκμαῖς τῶν σφοδρῶν
<lb/>πυρετῶν, ἐνίοτε παραφροσύναι ἐμπίπτουσιν, ἐν ταῖς παρακμαῖς
<lb/>εὐθέως παυόμεναι. μαίνεσθαι μὲν γὰρ ὀνομάζουσι
<lb/>πάντες ἄνθρωποι τοὺς ἄνευ πυρετοῦ παραφρονονῦτας, φρενιτίζειν
<lb/>δὲ τοὺς ἐν πυρετῷ. τὸ δ’ ἐν ἀκμῇ σφοδροῦ πυρετοῦ
<lb/>παραφρονῆσαι, παρακόψαι τε καὶ παραχθῆναι καὶ παραληρῆσαι
<lb/>καὶ αὐτὸ δὴ τοῦτο παραφρονῆσαι καλοῦσι. φρενῖτιν
<lb/>δ’ οὐκ ὀνομάζουσιν, ἄνευ τοῦ πυρέσσειν καὶ τοῦ διηνεκοῦς
<lb/>τῆς παραφροσύνης. τῷ διηνεκεῖ δὲ τῆς παραφροσύνης,
<lb/>ὅτ’ ἂν ἅμα πυρετῷ γένηται, τὴν φρενῖτιν γνωριοῦμεν.
<lb/>οὐδὲν δὲ ἧττον ὁρῶμεν εἶναι φρενιτικοὺς ὅσοι κωματώδεις
<lb/>ὄντες οὐ σωφρονοῦσιν, ἀλλὰ παράφορά τε φθέγγονται καὶ
<lb/>πρὸς τῶν παρόντον διεγερθέντες, ἐκτεθαμβημένοις ἐοίκασιν.
<lb/>οὕτω γοῦν κἀν τῷ τρίτῳ τῶν ἐπιδημιῶν ἔφη, οὐδ’
<lb/>ἐξεμάνη τῶν φρενιτικῶν οὐδεὶς, ὥσπερ ἐπ’ ἄλλων, ἀλλ’ ἄλλῃ
<lb/>τινὶ νωθρῇ καταφορῇ καρηβαρέες ἀπώλοντο. <milestone unit="ed2page" n="694"/>καὶ

<pb n="494"/>

τοῦτον οὖν τὸν λόγον ἐγὼ, ὡς πιθανώτατον προσδέχομαι
<lb/>καὶ καλεῖσθαι πάντας ὑφ’ Ἱπποκράτους ἡγοῦμαι φρενιτικοὺς,
<lb/>ὅσοι τὰς φρένας βεβλαμμένοι διηνεκῶς ὦσιν, ὥσπερ
<lb/>οἱ μαινόμενοι, μόνῳ τῷ πυρέττειν αὐτῶν διαφέροντες. ἐπεὶ
<lb/>δ’ ὡς τὰ πολλὰ τούτοις ὑπάρχει καὶ τῶν βλεφάρων ἀνεῳγότων
<lb/>ἀγρυπνεῖν, οἱ πλεῖστοι τῶν ἰατρῶν ἐν τοῖς παθογνωμονικοῖς
<lb/>φρενίτιδος καὶ τὴν τοιαύτην ἀγρυπνίαν ἔγραψαν.
<lb/>εἶπον δὲ τοιαύτην, ἐπεὶ καὶ μετὰ κώματος ἀγρυπνίαι γίνονται,
<lb/>καθάπερ αὐτὸς ἐδήλωσεν ἐν τῷ γ΄ τῶν ἐπιδημιῶν εἰπών·
<lb/>ἢν δὲ ᾖ τὸ κῶμα συνεχὲς, οὐχ ὑπνῶδες ἢ μετὰ πόνων
<lb/>ἀγρυπνοῖ, ὡς εἶναι τὸ κῶμα τὴν εἰς ὕπνον καταφορὰν
<lb/>οὐ δυναμένων τῶν ἐχομένων τῷ συμπτώματι τὰ τῶν ἐγρηγορότων
<lb/>πράττειν, ἀλλὰ κλείειν τε τὰ βλέφαρα δεομένων,
<lb/>ἐλπιζόντων τε κοιμηθῆναι. συμβαίνει δ’ ἐνίοτε τούτων τισὶ
<lb/>μὴ δύνασθαι κοιμηθῆναι, κλεισθέντων τῶν βλεφάρων, ἀλλ’
<lb/>ἀγρυπνεῖν ἐπὶ πλεῖστον, ὅπερ ὠνόμασεν ὁ Ἱπποκράτης οὐχ
<lb/>ὑπνῶδες κῶμα. περὶ μὲν οὖν τοῦ κατὰ κῶμα σημαινομένου

<pb n="495"/>

βιβλίον ὅλον ἔχεις ἡμέτερον, ἐν ᾧ διὰ πλειόνων μαρτυριῶν
<lb/>ἐπιδέδεικται πᾶσαν ὀνομάζων καταφορὰν ὁ Ἱπποκράτης
<lb/>κῶμα, καὶ νῦν οὐδὲν θαυμαστὸν τοὺς αὐτοὺς ἅμα τε κωματώδεις
<lb/>εἰρῆσθαι καὶ ἀγρυπνοῦντας. ὡς εἴ γε κωματώδεις
<lb/>μὲν ἦσαν, ἀγρυπνίας δὲ χωρὶς, οὐδ’ ἂν ἐζήτησα, εἰ φρενιτικοὺς
<lb/>ὀνομαστέον αὐτοὺς, εἴτε ὄντας ἢ γενησομένους. ἀεὶ
<lb/>γὰρ οὕτως ἄκουέ μου, διὰ τὰ προηγούμενα τῆς πρώτης γενέσεως
<lb/><milestone unit="ed1page" n="168"/>ἁπάντων πραγμάτων, οὐ μόνον τῶν παθῶν,
<lb/>οὐ μὴν οὐδ’ εἰ τὰ νευρώδη μέρη κακῶς διέκειτο μετ’ ἀγρυπνίας,
<lb/>ἐν ἀρχῇ τοῦ νοσήματος, οὐκ ἂν οὐδ’ οὕτως ἐζήτησα,
<lb/>εἰ φρενιτικοὺς ὀνομαστέον αὐτούς. οἵ τε γὰρ ἄνευ τῆς ἀγρυπνίας
<lb/>κωματώδεις οὐδ’ ὅλως φρενιτικοὶ, οἵ τε ἄγρυπνοι
<lb/>χωρὶς κώματος, ὅταν ἐν ἀρχῇ τοῦτο πάσχωσι, μετὰ τῆς
<lb/>τῶν εἰρημένων μορίων ὀδύνης, ἐξ ἀνάγκης φρενιτικοί. μιχθείσης
<lb/>δ’ ἀγρυπνίας τῷ κώματι, ἀμφιβολία γίνεται καὶ
<lb/>διὰ τοῦτο τῷ λόγῳ τὸν ἆρα σύνδεσμον προσέθηκεν, ὃν περισπῶντες
<lb/>τῷ τόνῳ λέγομεν, ὅταν περί τινων πραγμάτων

<pb n="496"/>

ἀποροῦντες τύχωμεν. ὃ δὲ κἀν τοῖς ἐφεξῆς ἐστι μεμνῆσθαι
<lb/>χρήσιμον, ἀκούσαντας ἅπαξ δεῖ ἀεὶ πρόχειρον ἔχειν
<lb/>ἀφορίζοντας τὰ διά τι τῶν ἔξωθεν αἰτίων γεγονότα καὶ τὰ
<lb/>κατὰ τὸν τοῦ νοσήματος λόγον ἐπιφαινόμενα. ἐὰν γὰρ ὁδοιπορήσας
<lb/>τις συντόνως ἢ κατ’ ἄλλας τινὰς ἐνεργείας κοπωθεὶς
<lb/>ἢ καὶ σὺν αὐτοῖς ἐκκαυθεὶς, ἅμα τε πυρέττειν ἄρξηται
<lb/>καὶ κεφαλὴν ἀλγεῖν καὶ ὀσφὺν καὶ ὑποχόνδριον καὶ τράχηλον,
<lb/>μηδὲν ἐκ τούτων ἔλπιζε μέγα λήψεσθαι γνώρισμα
<lb/>πρὸς διάκρισιν τῶν ἐσομένων ἢ γεννωμένων ἤδη παθῶν. εἰ
<lb/>δ’ ἄνευ τῆς ἔξωθεν αἰτίας ὀδύνη τῶν εἰρημένων εἶεν μορίων,
<lb/>εἰ μὲν ἀγρυπνίαι τῷ κάμνοντι χωρὶς καταφορᾶς
<lb/>συμβαίνοιεν, ἔλπιζε παραφρονήσειν αὐτόν· εἰ δὲ μετὰ κώματος
<lb/>συμβάλλει, κατὰ τὸ παρὸν ἀναμένειν ἡμέραν μίαν,
<lb/>ἐν ᾖ τὴν κίνησιν τοῦ νοσήματος διαγνώσῃ. φρενῖτις μὲν
<lb/>γὰρ ἡ ἀκριβὴς καὶ ἄμικτος ἑτέρῳ νοσήματι γίνεται χολῆς
<lb/>ξανθῆς καταλαβούσης τὸν τόπον, ἐν ᾧ τὸ τῆς ψυχῆς ἡγεμονοῦν
<lb/>ἐστι. λήθαργος δὲ τὸν αὐτὸν τόπον ὑγράναντός τε

<pb n="497"/>

καὶ διαβρέξαντος φλέγματος. αἱ γὰρ ἐν ἑτέροις τισὶ μέρεσι
<lb/>δυνάμεναι εἰς συμπάθειαν ἀγαγεῖν τὸν ἐγκέφαλον, ἐκ χολῆς
<lb/>καὶ φλέγματος βλάβαι, τὸ διηνεκὲς οὐκ ἔχουσιν. <milestone unit="ed2page" n="695"/>
<lb/>ὅταν οὖν ὑπ’ ἀμφοτέρων τῶν χυμῶν ἐνοχλεῖσθαι συμβαίνει
<lb/>τὸν ἐγκέφαλον, ἐναντία συμπτώματα καταλαμβάνει τὸν ἄνθρωπον,
<lb/>ὡς ἀγρυπνεῖν τε ἅμα καὶ καταφέρεσθαι κατ’ ὀλίγον.
<lb/>ὅταν δὲ καὶ καταφέρηται ἅμα καὶ παραφρονῇ, τὴν
<lb/>μικτὴν διάθεσιν διαμένειν αὐτῷ νομιστέον. ἐνίοτε δὲ ἐπὶ
<lb/>θάτερον ἔῤῥεψεν, ὡς ἤτοι τὴν χολὴν ἢ τὸ φλέγμα νικῆσαι
<lb/>καὶ γενέσθαι τὸν ἄνθρωπον ἤτοι φρενιτικὸν ἀκριβῶς ἢ ληθαργικόν.
<lb/>ἐγὼ μὲν οὖν, ὅταν ἄχρι τέλους ἥ τε παραφροσύνη
<lb/>καὶ τὸ κῶμα διαμείνῃ, μικτὸν ὀνομάζω τοῦτο τὸ πάθος
<lb/>φρενίτιδός τε καὶ ληθάργου. τινὲς δὲ τυφομανίας
<lb/>ἐκάλεσαν, ὡς κἀν τῷ περὶ νούσων Ἱπποκράτει γέγραπται
<lb/>κατὰ μέντοι τὸ γ΄ τῶν ἐπιδημιῶν, ὡς ἔφην ἀρτίως, ἅπαντας
<lb/>ὀνομάζει φρενιτικοὺς ὁ Ἱπποκράτης, ὅσοι διηνεκῶς παραφρονοῦσι
<lb/>πυρέττοντες. ὑπόλοιπον δέ ἐστι ζητῆσαι διὰ τί
<lb/>τῆς ῥήσεως ἀρχόμενος μὲν εἶπεν, οἱ κωματώδεες ἐν ἀρχῇσιν,

<pb n="498"/>

τελευτῶν δὲ πάλιν ἄλλως τε καὶ τεταρταίοισιν ἀρχομένοισι.
<lb/>τὸ γὰρ τῆς ἀρχῆς ὄνομα δηλοῖ μὲν καὶ τὴν πρώτην
<lb/>εἰσβολὴν τοῦ νοσήματος, δηλοῖ δὲ καὶ τὴν ἐν πλάτει
<lb/>νοουμένην ἄχρι τῆς τρίτης ἢ τετάρτης ἡμέρας, δηλοῖ δὲ καὶ
<lb/>τὸν πρῶτον καιρὸν τοῦ νοσήματος, ὅταν εἰς τέσσαρα μέρη
<lb/>διελόντες αὐτὸν εἴπωμεν ἐξ ἀρχῆς τε καὶ ἀναβάσεως ἀκμῆς
<lb/>τε καὶ παρακμῆς συγκεῖσθαι. περὶ μὲν οὖν τοῦ σημαίνεσθαι
<lb/>ταῦτα παρὰ τοῦ τῆς ἀρχῆς ὀνόματος, ἐν τῷ πρώτῳ
<lb/>τῶν περὶ κρίσεων ἐπιδέδεικται. νυνὶ δὲ ἐπισκεψώμεθα κατὰ
<lb/>ποῖον αὐτῶν σημαινόμενον εἴρηται τοὔνομα. δοκεῖ δέ μοι
<lb/>κατὰ μὲν τὸ πρῶτον μέρος τῆς ῥήσεως ἀρχὴν εἰρηκέναι
<lb/>τὴν κατὰ πλάτος εἰσβολὴν ὅλου τοῦ νοσήματος. ἐπὶ δὲ τῆς
<lb/>τελευτῆς, ἔνθα φησὶν, ἄλλως τε καὶ τεταρταίοισιν ἀρχομένοισιν,
<lb/>ἄρχεσθαι τηνικαῦτα λέγειν μόνα τὰ προειρημένα
<lb/>συμπτώματα, φθάνοντος ἤδη πυρέττειν ἐκ τεττάρων ἡμερῶν
<lb/>τοῦ νοσοῦντος, ἵν’ ἐν τῇ κατὰ πλάτος ἀρχῇ τὴν γένεσιν
<lb/>ἴσχει τό τε κῶμα καὶ ἡ ἀγρυπνία καὶ τὰ τῶν νευρωδῶν
<lb/>μορίων ἀλγήματα. κατὰ μὲν γὰρ τὴν πρώτην ἢ δευτέραν

<pb n="499"/>

ἡμέραν, ἐκ πλήθους αἵματος, ἔχοντός τινα δριμύτητα
<lb/>δακνώδη, δι’ ἐπιμιξίαν χολῆς δύναται γενέσθαι κωματώδης
<lb/>τε καὶ ἄγρυπνος ὁ αὐτὸς ἄνθρωπος, ὑπὸ μὲν τοῦ πλήθους
<lb/>τοῦ αἵματος βαρυνομένης τῆς κατὰ τὸν ἐγκέφαλον δυνάμεως,
<lb/>ὑπὸ δὲ τῆς χολῆς ἐρεθιζομένης, ὡς ὑπνοῦν κωλύεσθαι, κατὰ
<lb/>δὲ τὴν τετάρτην ἡμέραν τοῦ πλήθους ἤδη συνῃρημένου καὶ
<lb/>μάλιστα ἐὰν ὁ ἰατρὸς αὐτὸ φθάσῃ κενῶσαι καὶ τῆς δριμύτητος
<lb/>πεπεμμένης, χρὴ ἀμφότερα παύεσθαι τὰ συμπτώματα,
<lb/>καὶ τὸ κῶμα καὶ τὴν ἀγρυπνίαν. ὅταν οὖν ἐν ᾦ χρόνῳ
<lb/>πεπαῦσθαι ἐχρῆν αὐτὰ, γινόμενα φαίνηται χολὴν, ἢ φλέγμα
<lb/>δηλοῖ κατειληφέναι τὸν ἐγκέφαλον, οὐχ αἵματος πλῆθος. εἴρηται
<lb/>δὲ ἐν τῷ περὶ κρισίμων ἡμερῶν ἡ τῆς τετάρτης
<lb/>δύναμις, ἐξηγουμένων ἡμῶν ἐν αὐτοῖς τὴν Ἱπποκράτους
<lb/>γνώμην, ὥσπερ κἀν τοῖς εἰς τὸ προγνωστικὸν ὑπομνήμασιν.
<lb/>ἐπίδηλον γὰρ εἶναί φησιν αὐτὴν τῆς ἑβδόμης, ὅπερ ἐστὶ
<lb/>προδηλοῦν πεφυκέναι ὁποία τις ἡ ἑβδόμη γενήσεται. μοχθηροῦ
<lb/>μὲν οὖν ἐν τῇ τετάρτῃ φανέντος σημείου μοχθηρὰν
<lb/>ἀναγκαῖον ἔσεσθαι καὶ τὴν ἑβδόμην· σωτηρίου δὲ καὶ ἀγαθοῦ

<pb n="500"/>

καὶ τὴν ἑβδόμην ἀγαθὴν γενήσεσθαι. κατὰ γὰρ τὴν
<lb/>ἀναλογίαν τῆς τοῦ σημείου δυνάμεως τὸ ἧττόν τε καὶ μᾶλλον
<lb/>ἀγαθὴν ἢ κακὴν γενέσθαι τὴν ἑβδόμην ἡμέραν ἀκόλουθον.
<lb/>δέδεικται γὰρ ἐν τῷ προγνωστικῷ τὰ μὲν μᾶλλον,
<lb/>τὰ δὲ ἧττον ὀλέθριά τε καὶ σωτήρια τῶν σημείων. καὶ
<lb/>τὴν ἑβδόμην οὖν ἀνάλογον κατὰ τὴν τετάρτην ἤτοι μᾶλλον
<lb/>ἢ ἧττον ἀγαθήν τε καὶ κακὴν γενέσθαι συμβήσεται. <milestone unit="ed2page" n="696"/>
<lb/>τῆς οὖν ἀπὸ τῶν ῥινῶν στάξεως οὔσης ἀεὶ κακοῦ σημείου
<lb/>τελειοτάτη κακία δηλοῦται τοῦ νοσήματος, ἐὰν ἐν τῇ τετάρτῃ
<lb/>τῶν ἡμερῶν γένηται. φαίνεται γὰρ ἐγκεχειρηκέναι
<lb/>μὲν ἡ φύσις, ἀποῤῥίψασθαι τὸ κατὰ τὴν κεφαλὴν ἠθροισμένον
<lb/>πλῆθος, οὐ δεδυνῆσθαι δέ. πρόδηλον δ’ ὅτι κάκιστόν
<lb/>ἐστι τὸ γένος τῶν τοιούτων σημείων. καὶ γὰρ ὅσα
<lb/>φύματα καὶ ἐξανθήματα πρὸς τὸ δέρμα τοῦ βάθους ἐξανθήσαντα
<lb/>παλινδρομῇ, χαλεπώτατα πάντων ἐστί. καὶ οἱ
<lb/>ἀρξάμενοι μὲν ἱδρῶτες, εὐθέως δὲ παυσάμενοι, καὶ οὗτοι
<lb/>μοχθηροὶ καὶ τὰ διαχωρήματα δ’ ὁμοίως, ὅσα τε δι’ αἱμοῤῥοΐδων
<lb/>ἢ μήτρας ἐπὶ γυναικῶν κενοῦται. πάντα γὰρ

<pb n="501"/>

ταῦτα χείρω τῶν μηδ’ ὅλως ἐπιφανέντων, ὅταν ἀρξάμενα
<lb/>παύσηται. ἐνίοτε γὰρ συμβαίνει πέττουσαν ἔτι τὰ λυποῦντα
<lb/>τὴν φύσιν οὐδέπω τῆς ἀποκρίσεως αὐτῶν ἔχεσθαι. τῶν δ’
<lb/>ἀρξαμένων μὲν, εὐθέως δὲ παυσαμένων, ὥσπερ ὁρμή τις
<lb/>ἐμφαίνεται, τῆς φύσεως ἐκκρῖναι τὰ λυποῦντα σπευδούσης
<lb/>καὶ οὕτω δι’ ἀσθένειαν μὴ δυναμένης ὃ προὔθετο
<lb/>κατεργάσασθαι.
</p></div>

<div type="textpart" subtype="chapter" n="2">
<quote type="lemma" n="2">Κοιλίης περίπλυσις ἐξέρυθρος κακὸν μὲν ἐν πᾶσι τοῖσι νουσήμασι,
<lb/>οὐχ ἥκιστα δὲ ἐπὶ τοῖς προειρημένοις.</quote>
<p><milestone unit="ed1page" n="169"/>Ὁ μὲν οὖν Ἱπποκράτης ἕν τε τῷ προγνωστικῷ
<lb/>συγγράμματι τῶν σημείων ἑκάστου διδάσκει τὴν δύναμιν,
<lb/>ἐπὶ τέλει τε τοῦ βιβλίου συμβουλεύει τὰς δυνάμεις τῶν
<lb/>εἰρημένων σημείων ἐκλογιζόμενον, ὅπερ ἐστὶν ἀλλήλοις παραβάλλοντα
<lb/>τὴν πρόγνωσιν οὕτω ποιεῖσθαι. τινὰ μὲν γὰρ

<pb n="502"/>

ὁμοειδῆ τῶν σημείων ἐστὶ, ἄκουε δέ μου νῦν οὕτως ὁμοειδῆ
<lb/>λέγοντος, ὡσεὶ καὶ ὁμογενῆ φθάσας εἶπον. ἔνια δὲ οὔτε
<lb/>γένος ἔχει ταὐτὸν οὔτε εἶδος. ὁμοειδῆ μὲν οὖν ἐστι τὰ
<lb/>καθ’ ἕν τι πάθος γιγνόμενα, τὰ μὲν ἀναπτυόμενα τῆς κατὰ
<lb/>πνεύμονα καὶ θώρακα καὶ τραχεῖαν ἀρτηρίαν καὶ λάρυγγα,
<lb/>συνελόντα δὲ φάναι, τῶν ἀναπνευστικῶν ὀργάνων διαθέσεως
<lb/>εἶναι σημεῖα. τῶν δ’ αὐτῶν τούτων ὅσα κἀπὶ τῆς ἀναπνοῆς
<lb/>πλημμελεῖται πρώτως· ἔξωθεν γὰρ αὐτῶν ἐστι τὰ
<lb/>κατὰ συμπάθειαν. ἐγκεφάλου δὲ καὶ μηνίγγων, ὅπως διάκειται
<lb/>σημεῖα διὰ μὲν τῶν ἐκκρινομένων, οἷα τὰ διὰ μυκτήρων
<lb/>ἢ ὑπερώας κενοῦται. διὰ δὲ τῶν βεβλαμμένων
<lb/>ἐνεργειῶν ἐν καταφοραῖς ἢ ἀγρυπνίαις ἢ παραφροσύναις ἢ
<lb/>σπασμοῖς ἢ τρόμοις ὅλου τοῦ σώματος. ἐὰν οὖν ἅμα παραφρονεῖ
<lb/>καὶ σπᾶταί τις, εὔδηλον ὅτι μείζων ἐστὶν ἡ διάθεσις
<lb/>ἢ εἰ τὸ ἕτερον ἦν μόνον. οὕτω δὲ κἂν δυσπνοῶν εὐθὺς
<lb/>καὶ πτύει μέλανα. καὶ ταῦτα μὲν οὖν ἴσως οὐκ ἄν

<pb n="503"/>

τις ὀρθῶς ἀλλήλοις ἐπιπλέκοι, διὰ τῆς ἐν τοῖς βιβλίοις διδασκαλίας.
<lb/>ἀρκεῖ γὰρ ἑκάστου τὴν δύναμιν εἰπεῖν ἐπιτρέψαντα
<lb/>τῷ μανθάνοντι σκοπεῖσθαι πάντα ἐπὶ τῶν ἀῤῥώστων.
<lb/>ἡ δὲ τῶν ἑτερογενῶν σημείων ἐπιπλοκὴ παντάπασιν ἄχρηστος,
<lb/>ἐν βιβλίοις τε γραφομένη καὶ διὰ τῆς ἐν τοῖς λόγοις
<lb/>συνουσίας εἰς γυμνασίαν ἥκουσα. <milestone unit="ed2page" n="697"/>μετὰ γὰρ τὴν τῶν
<lb/>ἁπλῶν ἑκάστου δύναμιν ὁρισθεῖσαν ἀρκεῖ μόνον ἐφεξῆς ἅπαξ
<lb/>εἰπεῖν, ὅπερ εἶπεν ὁ Ἱπποκράτης, ὡς ἐκλογίζεσθαι δεῖ τῶν
<lb/>σημείων τὰς δυνάμεις καὶ παραβάλλειν ἀλλήλοις εἰς τὴν
<lb/>περὶ τῶν καμνόντων ἀπόφασιν. ἐὰν δέ τις εἰπὼν κακὸν
<lb/>εἶναι σημεῖον οὖρα μέλανα, προσθῇ τούτῳ κάκιον εἶναι κἂν
<lb/>πτύῃ μέλανα. καὶ τούτου πάλιν ἐφεξῆς φήσει, κἂν διαχωρήσῃ
<lb/>δὲ μέλανα, εἰ δὲ καὶ κατ’ ἀρχὰς, ἔτι κάκιον. ἐφεξῆς
<lb/>τε πάλιν ἔτι κάκιον εἶναι φήσει τεταρταίῳ συμβῆναι τοῦτο,
<lb/>προσθῇ δὲ τούτοις καὶ τὸ κατ’ ἀρχὴν τοῦ προγνωστικοῦ
<lb/>γεγραμμένον καὶ τὸ πρόσωπον νεκρῶδες, ὅπερ ἰδίως ὀνομάζουσιν
<lb/>οἱ ἰατροὶ, ματαίαν ἐπιπλοκὴν γράψει σημείων.
<lb/>οὐδεὶς γὰρ οὕτως ἐστὶν ἀδιανόητος, ὡς μὴ νοεῖν ἧττον μὲν

<pb n="504"/>

ἔχειν κακῶς, ᾧ περὶ πνεύμονα μόνον ἢ θώρακα διάθεσίς
<lb/>ἐστι νοσώδης, ᾧ δ’ ἐν ἀμφοτέροις χεῖρον, ᾧ δὲ πρὸς τούτοις
<lb/>καὶ κατὰ γαστέρα μᾶλλον. εἰ δὲ καὶ καθ’ ἧπαρ ἢ
<lb/>ἐγκέφαλον, ἔτι καὶ μᾶλλον. ἅπερ οὖν ἅπαντες νοοῦσι καὶ
<lb/>χωρὶς τοῦ γραφῆναι, μάτην ταῦτα γράφεται, πλὴν εἰ χάρτας
<lb/>τις ἢ χρόνον ἀπολλύναι βούλεται. τούτου μὲν οὖν ἀεί
<lb/>μοι μέμνησο. πρὸς δὲ τὸ προκείμενον ἐπανέλθωμεν. τοῖς
<lb/>κεφαλὴν ὀδυνωμένοις ὀσφύος μὲν ἀλγήματα καὶ τραχήλου
<lb/>καὶ ὑποχονδρίου προσθεῖναι λόγον ἔχει. πλειόνων γὰρ ὁμοειδῶν
<lb/>σημείων γενομένων ἅμα, οὐ μόνον τὸ τῆς διαθέσεως
<lb/>εἶδος ἢ γένος ἀσφαλέστερον, ἀλλὰ καὶ τὸ μέγεθος αὐτοῦ γνωσθήσεται.
<lb/>προστεθέντος τε κώματος ἅμα παραφροσύνῃ καὶ
<lb/>αὐτῶν ἐνδεικνυμένων τὰ κατὰ τὸν ἐγκέφαλον ἔχειν κακῶς, ἥ
<lb/>θ’ ἡμετέρα γνῶσις ἀσφαλεστέρα γενήσεται καὶ ἡ διάθεσις
<lb/>μείζων φανεῖται. προσελθούσης δὲ τῆς ἀπὸ ῥινῶν στάξεως
<lb/>οὐκ ἀσφαλεστέραν ἂν ἔτι φαίην διάγνωσιν εἶναι, ἀλλ’ ἐπιστημονικὴν
<lb/>καὶ βεβαίαν, ἐνδεικνυμένων τῶν σημείων νενικῆσθαι
<lb/>τὴν κατὰ τὸν ἐγκέφαλον δύναμιν ὑπὸ τοῦ νοσήματος.

<pb n="505"/>

εἰ δὲ καὶ τὸ τῆς τετάρτης ἡμέρας προστεθῇ, βεβαιότατα ἂν
<lb/>οὕτως εἰδείημεν ἐν μεγάλῃ μὲν εἶναι διαθέσει τὸν ἐγκέφαλον,
<lb/>ὀλεθρίως δὲ τὸν ἄνθρωπον ἔχειν. ἐὰν δέ τις τούτοις
<lb/>προσθῇ, ψυχρὸν δὲ ἐκπνεόμενον ἐκ τῶν ῥινῶν καὶ τοῦ στόματος,
<lb/>ὀλέθριον μὲν ἐν πᾶσιν, οὐχ ἥκιστα δὲ ἐν τοῖς προειρημένοις,
<lb/>ἀληθὲς μέν τί φησι, περιττὸν δὲ πρὸς τὴν ἐν
<lb/>συγγράμμασι διδασκαλίαν. ὥσπερ εἰ καὶ τούτοις προσθείη
<lb/>μέλανα πτύσματα· κακὰ μὲν γὰρ καὶ ταῦτα, διαθέσεως δ’
<lb/>ἄλλης ἐστὶ παρὰ τὰς προειρημένας γνωρίσματα, καθάπερ
<lb/>καὶ τὰ οὖρα. καὶ γὰρ καὶ ταῦτα μελαινόμενα φαῦλόν ἐστι
<lb/>σημεῖον, ἀλλ’ ἑτέραν διάθεσιν ἐνδείκνυται. κατὰ μὲν οὖν
<lb/>τὸ προγνωστικὸν ἑκάστου τῶν σημείων ἡ δύναμις ἰδίᾳ δηλοῦται
<lb/>καὶ σύνοδος αὐτῶν ἐνίοτε γέγραπται μίαν ἐνδεικνυμένων
<lb/>διάθεσιν. ὡς ἐν ἀρχῇ μὲν ἐπὶ τοῦ νεκρώδους προσώπου,
<lb/>κατωτέρω δὲ ἐπί τε τῶν ἐμπυημάτων καὶ ἐπὶ ὑδέρων
<lb/>καί τινων ἄλλων. ἐνταυθοῖ δὲ πολλάκις ἐν μιᾷ συνδρομῇ
<lb/>τῶν ἑτερογενῶν ἐπιπλέκεται πολλὰ περιττῶς. ἐξέρυθρος

<pb n="506"/>

οὖν περίπλυσις ἐν ταῖς ἡπατικαῖς διαθέσεσι γινομένη κακῶς
<lb/>ἔζευκται νῦν τοῖς κατὰ τὸν ἐγκέφαλον. ἔστι μὲν οὖν καὶ
<lb/>αὐτὴ καθ’ αὑτὴν οὐκ ἀγαθὸν σημεῖον, ἀῤῥωστίαν ἥπατος
<lb/>ἐνδεικνυμένη, προστεθεῖσα δὲ τῷ κατὰ τὸν ἐγκέφαλον πάθει,
<lb/>κατὰ δύο διαθέσεις ἰσχυρὰς ἐνδείξεται τὸν ἄνθρωπον
<lb/>κινδυνεύειν. ἀλλὰ τί τοῦτο; καὶ γὰρ ἐὰν πλευρῖτις καὶ περιπνευμονία
<lb/>καθ’ ἕνα γένηται χρόνον, ἐπικινδυνότερόν ἐστιν
<lb/>ἢ εἰ θάτερον αὐτῶν μόνον ἐγεγόνει· κἂν δυσεντερικὸς ἐπὶ
<lb/>τούτοις ὁ αὐτὸς ἄνθρωπος γένηται ἔτι, κἂν ὁτιοῦν ἄλλο
<lb/>σὺν αὐτοῖς πάθῃ. ἀλλ’ οὐδεὶς ἐν συγγράμματι τοιαύτας
<lb/>ἐπιπλοκὰς διδάσκει. <milestone unit="ed2page" n="698"/>περιπλύσεις δὲ ὀνομάζει κοιλίας
<lb/>τὰς τῶν λεπτῶν κατὰ τὴν σύστασιν ὑγρῶν διαχωρήσεις,
<lb/>ὡσεὶ καὶ πλύνας τις ὕδατι κοιλίαν ᾑμαγμένην, ἐκχέει τὸ
<lb/>ὕδωρ. οὕτω δὲ καὶ χολώδης λέγεται περίπλυσις, ὅταν οἷον
<lb/>ἄν ἐξ ὕδατος ἐγένετο καὶ χολῆς ὀλίγης μιχθέντων τοιοῦτον
<lb/>φαίνηται διαχωρούμενον. ἀῤῥωστίᾳ δὲ τῆς καθεκτικῆς δυνάμεως
<lb/>τοῦ ἥπατος, ὡς τὰ πολλὰ δὲ σὺν αὐτῇ καὶ τῆς αἱματοποιητικῆς
<lb/>τὸ σύμπτωμα τοῦτο γίνεται, τοῖς ἐμουμένοις

<pb n="507"/>

περιττώμασιν ἀνάλογον. ὅταν γὰρ ἡ κατὰ τὴν γαστέρα
<lb/>πέψις ἄμεμπτος γίνηται, τοιοῦτον οὐδὲν ἕπεται σύμπτωμα.
<lb/>βαρυνθείσης δὲ ὑπὸ πλήθους ἢ διαφθορᾶς αὐτῆς ἢ καὶ
<lb/>περιττῶν ὑγρῶν ὑπολειφθέντων ἐν τῷ στόματι τῆς κοιλίας
<lb/>οὐ πάνυ τι χρηστῶν, ἐπὶ τὴν ἀπόκρισιν αὐτῶν ἐξορμῶσα
<lb/>τοὺς ἐμέτους ἐργάζεται. τοιοῦτον δή τι καὶ κατὰ τὴν τοῦ
<lb/>αἵματος γένεσιν ἐν ἥπατι συμβαίνει. καὶ διὰ τοῦτο ποτὲ
<lb/>μὲν αἱματώδεις γίνονται διαχωρήσεις, ἐνίοτε δ’ ἐξέρυθροι
<lb/>περιπλύσεις, ἐξ αὐτοῦ τοῦ ἥπατος ὑδατώδους ἅμα καὶ αἱματώδους
<lb/>ἰχῶρος εἰς τὴν γαστέρα συῤῥέοντος ἢ βραχέος
<lb/>αἵματος, δριμέος καὶ δακνώδους, ὡς ἂν ἡμιπέπτου λεπτοῖς
<lb/>καὶ ὑδατώδεσιν ὑγροῖς ἀναμεμιγμένου καὶ χρωννύντος αὐτάς.
</p></div>

<div type="textpart" subtype="chapter" n="3">
<quote type="lemma" n="3">Αἱ δασεῖαι γλῶσσαι καὶ κατάξηροι φρενιτικαί.</quote>

<pb n="508"/>

<p>Ἄμεινον ἦν τραχεῖαι γεγράφθαι. σύμφυτον γὰρ ἐχούσης
<lb/>ὑγρότητα τῆς γλώττης τὴν ἐκ τῶν ὀνομαζομένων σιαλοχόων
<lb/><milestone unit="ed1page" n="170"/>ἀγγείων τε καὶ ἀδένων ἡ μὲν πρώτη ταύτης
<lb/>ἔνδεια δασεῖαν αὐτὴν, ἡ δ’ ἐπὶ πλέον τραχεῖαν ἐργάζεται.
<lb/>ἡ δ’ ἀμετροτέρα ξηρότης ῥήγνυσιν αὐτὴν, τουτέστι τὴν κάθυγρον,
<lb/>ὥσπερ τὴν λιπαρὰν γῆν ὁ πολυχρόνιος αὐχμός.
<lb/>οὔκουν οἷόν τε κατάξηρον ἅμα καὶ δασεῖαν εἶναι τὴν γλῶτταν.
<lb/>ἀλλ’ ἄμεινον, ὡς ἔφην, γεγράφθαι τραχεῖαν, ὥστε δυοῖν
<lb/>θάτερον, ἢ αὐτὸς ὁ συγγραφεὺς ἀμελῶς ἡρμήνευσεν ἢ ὁ
<lb/>πρώτως ἐγγραφόμενος τὴν ῥῆσιν ἥμαρτεν. ἀλλά γε ἡ τοιαύτη
<lb/>γλῶττα ξηρότητός ἐστιν ἀμέτρου γνώρισμα, διὸ καὶ
<lb/>τοῖς καυσώδεσι πυρετοῖς ἐπιγίνεται. καὶ ἤρκει τοῦτο διδάξαι
<lb/>τῷ κατὰ τὸν ἐν τῷ προγνωστικῷ νόμον, ἐπὶ τὴν διδασκαλίαν
<lb/>ἀφικνουμένῳ. νοεῖ γὰρ ὁ μανθάνων κατὰ τὸν αὐτὸν
<lb/>λόγον ἔν τε τοῖς τοιούτοις πυρετοῖς γίνεσθαι κἀν τῷ
<lb/>φρενιτικῷ τὴν κατάξηρον γλῶτταν, ἐπειδὴ καὶ τὸ φρενιτικὸν
<lb/>πάθος ὑπὸ τῆς ξανθῆς χολῆς γιγνόμενον θερμὸν καὶ
<lb/>ξηρόν ἐστιν. ἐμοὶ μὲν οὖν ἄμεινον δοκεῖ τὴν λέξιν ἡμαρτῆσθαι

<pb n="509"/>

φάναι, καθάπερ καὶ ἄλλας πολλὰς ἐν πολλοῖς τῶν
<lb/>παλαιῶν ἐπεδείξαμεν ἡμαρτημένας τῶν πρὸ ἐμοῦ γεγονότων
<lb/>οὐκ ἰατρῶν μόνον, ἀλλὰ καὶ φιλοσόφων καὶ γραμματικῶν
<lb/>καὶ ῥητορικῶν. ἔνιοι δὲ τῶν ἐξηγησαμένων τὸ βιβλίον ἐπεχείρησαν
<lb/>αὐτῷ βοηθεῖν, γλώττας εἰρῆσθαι φάσκοντες δασείας
<lb/>τὰς ποιητικὰς τῆς δασείας φωνῆς. εἶναι γάρ τινάς φασιν
<lb/>οὕτως ὀνομαζομένας φωνὰς, ἀφ’ ὦν τοὺς φθεγγομένους ἀνθρώπους
<lb/>αὐτὰς δασυστόμους ὀνομάζεσθαι. τὰς οὖν τοιαύτας
<lb/>φωνὰς μετὰ καταξήρου γλώττης φρενιτικὰς εἶναί φασιν,
<lb/>ὥσπερ οὐ δυνηθέντος ἂν εἰρηκέναι τοῦ συγγραφέως,
<lb/>αἱ δασεῖαι φωναὶ μετὰ καταξήρου γλώττης φρενιτικαί. τὸ
<lb/>δ’ ἀντὶ τῶν φωνῶν γλῶτταν εἰπεῖν ἀλλόκοτόν ἐστιν. οὕτω
<lb/>γὰρ ἄν τις εἴπῃ καὶ βαρείας καὶ ὀξείας καὶ μεγάλας καὶ
<lb/>μικρὰς γλώττας, ὅταν ὀξεῖαν ἢ βαρεῖαν ἢ μικρὰν ἢ μεγάλην
<lb/>ἐθέλει δηλῶσαι φωνήν. <milestone unit="ed2page" n="699"/>πρὸς τὸ μηδ’ ἀκηκοέναι
<lb/>μέ τινας ὀνομαζομένας φωνὰς δασείας, ὥσπερ ἤκουσα
<lb/>μελαίνας τε καὶ λευκὰς ἐκ μεταφορᾶς ὀνομαζόντων ἐνίων,
<lb/>ὥστ’ οὐδὲ τίνας λέγουσι δασείας οἶδα. τὰς μὲν γὰρ βραγχώδεις

<pb n="510"/>

καὶ μελαίνας ἐν τοῖς περὶ φωνῆς ἔδειξα δι’ ὑγρότητα
<lb/>τῶν φωνητικῶν ὀργάνων γιγνομένας, τὰς δασείας δὲ εἰ μὲν
<lb/>ἄλλας τινὰς παρὰ ταύτας λέγουσιν, ἐχρῆν ἑρμηνεύειν αὐτοὺς,
<lb/>εἰ δ’ ἐκ τούτων τινὰς, δι’ ὑγρότητα μᾶλλον, οὐ διὰ ξηρότητα
<lb/>τοιαῦται γίνονται φωναὶ, καθάπερ ὀξεῖαι καὶ κλαγγώδεις
<lb/>ἐπὶ ξηρότητι τῶν φωνητικῶν ὀργάνων, ἅπερ ἐστὶ τὰ
<lb/>κατὰ τὸν λάρυγγα. τὴν γλῶτταν δὲ οὐ φωνητικὸν, ἀλλὰ
<lb/>διαλεκτικὸν ὄργανον ἴσμεν οὖσαν καὶ διὰ τοῦτο πασχούσης
<lb/>αὐτῆς τραυλίζειν τε καὶ ψελλίζειν συμβαίνει κατὰ τὰς διαλέκτους,
<lb/>οὐ βραγχώδη φωνὴν ἢ μέλαιναν ἴσχειν, οὗ γένους
<lb/>ὑπονοῶ τινας εἶναι νομίζειν, ἃς αὐτοὶ καλοῦσι δασείας φωνάς.
<lb/>ἐγὼ μὲν γὰρ, ὡς ἔφην, οὐκ ἤκουσα καλοῦντος οὕτως
<lb/>οὐδ’ ἑνὸς, καίτοι πολλῶν ἀκούσας ἰατρῶν λεγόντων δασέα
<lb/>βλέφαρα τὰ τραχύτητα ἔχοντά τινα μετρίως, καθάπερ ἡ
<lb/>δασεῖα γλῶττα. τὰς γὰρ ὁλοκλήρους δασύτητας ἐν τοῖς βλεφάροις
<lb/>οὐκέτι δασύτητας, ἀλλὰ τραχύτητας καλοῦσιν. ἀνάλογα
<lb/>οὖν πάλιν καὶ ταῦτα τῇ κατὰ τὴν γλῶτταν τραχύτητι.
</p></div>

<pb n="511"/>

<div type="textpart" subtype="chapter" n="4">
<quote type="lemma" n="4">Τὰ ἐπὶ ταραχώδεσιν ἀγρύπνοισιν οὖρα ἄχροα, μέλανα,
<lb/>ἐναιωρούμενα ἐφ’ ἱδρῶτι φρενιτικά.</quote>
<p>Σολοικώδεις κατὰ τὴν λέξιν εἰσὶν οὐκ ὀλίγαι τῶν ἐν
<lb/>τούτῳ τῷ βιβλίῳ ῥήσεις, ὡς καὶ διὰ τοῦθ’ ὑποπτεύειν αὐτό
<lb/>τινας εὐλόγως Ἱπποκράτους οὐκ εἶναι. διὰ βραχυλογίαν
<lb/>μὲν γὰρ ἀποκεχωρηκέναι τοῦ μοχλικοῦ, ὄντος τῶν ὁμολογουμένων
<lb/>Ἱπποκράτους βιβλίων οὐ μόνον τούτου, ἀλλὰ καὶ τῶν
<lb/>ἀφορισμῶν. καίτοι διὰ βραχυτάτης λέξεως ἑρμηνευομένων
<lb/>κἀκείνων, οὐ μὴν σολοικώδης γέ ἐστιν ἡ ἑρμηνεία κατ’ αὐτὸ,
<lb/>μετὰ καὶ τοῦ περιγίνεσθαι τῶν ἑρμηνευομένων, ὡς λέγειν
<lb/>δεινὸν ὄντα τὸν γεγραφότα τὸ βιβλίον ἐκεῖνο. τουτὶ
<lb/>δὲ τὸ προκείμενον ἡμῖν ἀλλόκοτον ἐν πολλαῖς ῥήσεσιν ἔχει
<lb/>τὴν ἑρμηνείαν, ὥσπερ ἐπὶ τῶν οὔρων ἐν τῇδε τῇ νῦν προκειμένῃ.
<lb/>οὕτω γὰρ ἀκύρως λέλεκται τὸ ἐναιωρούμενα γίνεται
<lb/>τὰ οὖρα, τῶν ἐμφερομένων αὐτοῖς ὀνομαζομένων οὕτως,
<lb/>οὐκ αὐτῶν τῶν οὔρων, διὸ καί τινες ὑπαλλάξαντες τὴν λέξιν

<pb n="512"/>

οὕτως ἔγραψαν. τὰ ἐπὶ ταραχώδεσιν ἀγρύπνοισιν οὖρα
<lb/>ἄχροα, μέλασιν ἐναιωρούμενα. ἔνι γοῦν καὶ κατὰ τήνδε
<lb/>τὴν γραφὴν τὸ σολοικοφανὲς, κἂν ὅτι μάλιστα δοκῶσιν αὐτὸ
<lb/>φεύγειν, ὑπαλλάττοντες τὴν λέξιν. τὸ γὰρ ἐναιωρούμενα
<lb/>φανερῶς ἐπὶ τὰ οὖρα τὴν ἀναφορὰν ἔχει. ταῦτα οὖν αὐτὰ
<lb/>καὶ φρενιτικὰ λέγεται, τουτέστιν ἤτοι σημαίνοντα φρενῖτιν
<lb/>ἢ ποιοῦντα. τὸ μὲν οὖν ποιεῖν οὐκ εὔλογον, τὸ δὲ σημαίνειν
<lb/>οὐκ ἄλογον. εἰ δὲ σημαίνει, αὐτῇ τῇ ποιούσῃ αἰτίᾳ
<lb/>τὴν φρενῖτιν κατά τι κοινωνεῖ αὐτά. δέδεικται δὲ τὰ μέλανα
<lb/>διὰ τὸν ὀῤῥὸν τῆς μελαίνης χολῆς τοῖς ὑδατώδεσι
<lb/>συναπερχόμενον περιττώμασι γίνεσθαι. διττὴ δ’ ἐστὶν ἡ
<lb/>γένεσις τῆς μελαίνης χολῆς, ἢ τῆς ξανθῆς ὑπερωπτημένης
<lb/>ἢ τοῦ παχέος αἵματος. ὑπεροπτᾶται δὲ διὰ θερμασίαν
<lb/>ἰσχυράν. εἰκότως οὖν ἔν τε τοῖς καύσοις ὀνομαζομένοις
<lb/>πυρετοῖς οὐρεῖται κἀν ταῖς φρενίτισι ταῦτα τοιαῦτα. θερμὰ
<lb/>γὰρ καὶ ξηρὰ τὰ πάθη ταῦτα. χείρω δὲ τῶν οὔρων <milestone unit="ed2page" n="700"/>
<lb/>ἐστὶ τὰ δι’ ὅλων αὐτῶν μέλανα, τῶν ἐναιώρημα

<pb n="513"/>

μόνον ἐχόντων μέλαν. ἀλλὰ κατὰ τὴν προκειμένην
<lb/>λέξιν οὐδὲ τοῦτο διήρθρωται σαφῶς εἴθ’ ὅλα λέγει τὰ
<lb/>οὖρα μέλανα εἴτε μόνα τὰ ἐναιωρήματα. βούλεται οὖν ὁ
<lb/>γράψας τὴν προκειμένην ῥῆσιν ὅστις ἂν ᾖ, τὰ τοιαύτην
<lb/>ἔχοντα χροιὰν, οὖρα γινόμενα ταραχώδεσί τε καὶ ἀγρύπνοις
<lb/>φρενῖτιν σημαίνειν, ταραχώδεις ἀκουόντων ἡμῶν τοὺς ἀλόγως
<lb/>ταραττομένους, ὃ γίνεται βεβλαμμένης μετ’ ὀλίγον τῆς
<lb/>διανοίας. αὐξηθείσης δὲ τῆς ὀλίγης ταύτης βλάβης οὐ
<lb/>ταραχώδεις ἁπλῶς, ἀλλ’ ἤδη παραφρονοῦντες λέγονταί τε
<lb/>καὶ γίνονται. περὶ δὲ τῆς ἀγρυπνίας τί δεῖ καὶ λέγειν ὡς
<lb/>ἕν τι τῶν φρενιτικῶν ἐστι συμπτωμάτων; ἐκ περιττοῦ δὲ
<lb/>πρόσκειται κατὰ τὴν ῥῆσιν τὸ ἄχροον ἐπὶ τῶν οὔρων,
<lb/>συνεδηλοῦτο γὰρ τοῖς μέλασι. τὸ δ’ ἐφ’ ἱδρῶσι δηλοῖ
<lb/>μὲν ἱδρῶτας γίνεσθαι περὶ τὴν κεφαλὴν, σημαίνοντας αὐτὴν
<lb/>ὑπὸ πλήθους ἐνοχλεῖσθαι. καὶ εἴη ἂν καὶ ἐν τοῖς ἄλλοις
<lb/>καὶ τοῦτο φρενιτικὸν σημεῖον. ἀκύρως δ’ ἡρμήνευται μὴ
<lb/>δυναμένων ἡμῶν ἐφευρεῖν τί νοῆσαι δεῖ ἐφ’ ἱδρῶτι, πότερον

<pb n="514"/>

οὖρα. πιθανώτατον γοῦν τοῦτο δόξειεν ἀκούεσθαι, κατὰ
<lb/>τὴν ἀκολουθίαν τῆς ὅλης ἑρμηνείας ἢ τὰ πεπονθότα σώματα
<lb/>καὶ πρὸς τούτοις ἔτι τὰ πάθη. ὅπως δ’ ἄν τις
<lb/>ἀκούοι, τό γε τῆς ἑρμηνείας ἄκυρον οὐκ ἔστιν ἐκφυγεῖν,
<lb/>ἀλλὰ καταλιπόντες ταύτην ὅπως ἂν ἔχει περὶ τῶν γεγραμμένων
<lb/>ἐπισκεψώμεθα. τὰ μὲν οὖν τῆς ἀγρυπνίας τε καὶ
<lb/>ταραχῆς τῶν καμνόντων ὄντως φρενιτικὰ, τὰ δὲ τῶν οὔρων
<lb/>τε καὶ ἐφιδρώσεως οὐδαμῶς. τῶν γὰρ κατὰ τὰς ἀρτηρίας
<lb/>τε καὶ τὰς φλέβας χυμῶν ὅπως ἔχουσι γνωρίσματά ἐστι τὰ
<lb/>οὖρα, τὰ δὲ φρενιτικὰ σημεῖα τὴν περὶ τὸν ἐγκέφαλον
<lb/>ἐνδείκνυται διάθεσιν, ὥσπερ γε καὶ τὰ κατὰ τοὺς <milestone unit="ed1page" n="171"/>
<lb/>ἱδρῶτας ἄλλων μέν τινών ἐστι διαθέσεων γνωρίσματα, περὶ
<lb/>ὧν εἴρηται πολλάκις. οὐ μὴν ὅπως ἔχει τὰ κατὰ τὸν ἐγκέφαλον
<lb/>ἱκανὰ δηλοῦν ἐστιν. ἔνιοι δὲ τῶν ἐξηγησαμένων τὸ
<lb/>βιβλίον ἐκ τῶν ἐν ταῖς ἐπιδημίαις γεγραμμένων ἀῤῥώστων
<lb/>ἐκλέγουσι τοὺς παραφρονήσαντας, οἷς συνέβη ἴσχειν τι τῶν
<lb/>ἐνταῦθα λεγομένων συμπτωμάτων τε καὶ σημείων ἢ ἐν διαχωρήμασιν
<lb/>ἢ ἐν οὔροις ἢ ἐμέτοις ἢ ἱδρῶσιν ἢ ἐξανθήμασιν

<pb n="515"/>

ἢ πτύσμασιν ἢ κατά τι μέρος ἐνοχλούντων. μὴ μέντοι γε
<lb/>ὄντων φρενιτικῶν τῶν τοιούτων σημείων, ὑπαρχόντων δὲ
<lb/>τοῖς ἀῤῥώστοις ἐξ ἀνάγκης. ἀδύνατον γὰρ ἦν ἐν αὐτοῖς
<lb/>μηδ’ ὅλως εὑρεῖν ἢ τοῖον ἢ μὴ τοῖον οὐρεῖν. ὡσαύτως δὲ
<lb/>κἀπὶ τῶν διαχωρημάτων καὶ πτυσμάτων καὶ τῶν ἄλλων
<lb/>ἁπάντων. ἐὰν οὖν ἅμα τοῖς φρενιτικοῖς σημείοις ἐπ’ ἀῤῥώστου
<lb/>τινὸς ὀφθῇ διαχώρημα τοῖον ἢ τοῖον ἄλλοτε, κἄπειτα
<lb/>φρενιτικὸς ὁ ἄνθρωπος γένηται, μοχθηρῶς ἄν τις ἀποφαίνηται
<lb/>τὰ γενόμενα σημεῖα πάντα φρενίτιδος εἶναι δηλωτικά.
<lb/>δυοῖν γὰρ θάτερον ὑπάρχειν δεῖ τοῖς ἰδίοις τῶν νοσημάτων
<lb/>σημείοις, ἤτοι διὰ παντὸς ἢ μόνοις συμβαίνειν. ὅταν δὲ
<lb/>μήτε μόνοις ὑπάρχει μήτε διὰ παντὸς, οὐκ ἔστιν ἐκείνων
<lb/>ἴδια. καὶ τοίνυν καὶ τὰ φρενιτικὰ σημεῖα, βεβαιότατα μέν
<lb/>ἐστιν ὅσα διὰ παντός τε καὶ μόνοις ὑπάρχει τοῖς φρενιτικοῖς.
<lb/>εἶθ’ ἑξῆς ὅσα διὰ παντὸς μὲν, ἀλλ’ οὐ μόνοις. ὑφ’
<lb/>ἡμῶν μὲν οὖν ἐν ταῖς περὶ τούτων πραγματείαις διώρισται
<lb/>ταῦτα καὶ δέδεικται μήτ’ ἐν οὔροις μήτ’ ἐν διαχωρήμασι
<lb/>μήτ’ ἐν ἱδρῶσι μήτ’ ἐν πτύσμασι μήτ’ ἐν τοῖς ἐμουμένοις

<pb n="516"/>

φρενιτικὰ γενέσθαι σημεῖα. τοῖς δ’ ἐξηγησαμένοις τὸ βιβλίον
<lb/>ὀλίγου δεῖν ἅπασιν ἔθος ἐστὶν, ὡς ἔφην, παραγράφειν
<lb/>τοὺς ἐκ τῶν ἐπιδημιῶν ἀῤῥώστους, οὐ μόνον ἐπὶ τῆς
<lb/>προκειμένης ῥήσεως, ἀλλὰ καὶ τῶν ὁμοίων αὐτῇ πασῶν.
<lb/><milestone unit="ed2page" n="701"/>διὰ τοῦτ’ οὖν αὐτῶν οἱ ζηλωταὶ πολυλόγοι μὲν γίνονται
<lb/>καθ’ ἑκάστην ἡμέραν ἐπὶ τῶν ἀῤῥώστων, ἰδιώταις
<lb/>δὲ ὅμοιοι φαίνονται προγνώσεως ἕνεκα. τὸ γὰρ συνεχές
<lb/>ἐστιν ἐν ἅπασι τοῖς προγνωστικοῖς τῆς τῶν νοσημάτων ἰδέας
<lb/>σημείοις ἐν τῇ περὶ τῶν πεπονθότων τόπων μεθόδῳ γεγνυμνάσθαι,
<lb/>περὶ ἧς ἰδίᾳ μοι γέγραπται, καθάπερ γε καὶ
<lb/>περὶ τῶν τὰς κρίσεις σημαινόντων, ὧν ἀγύμναστοί τινες ὄντες
<lb/>ἐξηγεῖσθαι τολμῶσι τὰς τῶν παλαιῶν ἀνδρῶν βίβλους,
<lb/>οὐκ εἰδότες ὅτι τὸν ἀγαθὸν ἐξηγητὴν ἱκανὸν εἶναι χρὴ
<lb/>κρίνειν πρότερον αὐτὸν ὅσα καλῶς ἢ μὴ καλῶς εἶπεν ὁ
<lb/>συγγραφεὺς, ἵνα μὴ τοῖς κακῶς εἰρημένοις συναγορεύων,
<lb/>ἀγνοίας ἢ φιλονεικίας ἀπενέγκηται δόξαν. ἐπεὶ δὲ οὐ μόνον
<lb/>ἐν αὐτῇ τῇ ῥήσει τῇ νῦν προκειμένῃ παρατίθενται
<lb/>τοὺς ἐκ τῶν ἐπιδημιῶν ἀῤῥώστους, ἀλλὰ καὶ δι’ ὅλου τοῦ

<pb n="517"/>

βιβλίου τοῦτο πράττουσιν, ἄμεινον εἶναί μοι δοκεῖ τέλειον
<lb/>ὅλον ἐκπληρῶσαι τὸν ἐνεστῶτα λόγον. ἐὰν δέ τις ἄχθηται
<lb/>τῷ μήκει, νομίζων τῆς προκειμένης ῥήσεως ἴδιον αὐτὸν, οὐ
<lb/>κοινὸν ὑπάρχειν ὅλου τοῦ βιβλίου, παρ’ ἡμῶν ἀκούσας, ὡς
<lb/>τοῖς μὲν ἐξηγηταῖς ἐν ἁπάσαις σχεδὸν ταῖς ἐξηγήσεσιν, ἐξ
<lb/>ὧν κακῶς παρατίθενται ῥήσεων, οὐ μόνον μακρὸς, ἀλλὰ καὶ
<lb/>βλαβερὸς τοῖς μανθάνουσιν ὁ λόγος γίνεται· τὰ δ’ ὑπ’ ἐμοῦ
<lb/>νῦν ἅπαξ ῥηθέντα χρησιμώτατά ἐστι καὶ τὴν τῶν μελλόντων
<lb/>ἁπάντων ἐξήγησιν σύντομον ποιεῖται, παύσεται μὲν
<lb/>ἐγκαλῶν τῷ μήκει, χάριν δ’ εἴσεταί μοι τῆς τῶν διδαχθέντων
<lb/>ὠφελείας ἕνεκα καὶ τῆς τῶν μελλόντων λεχθήσεσθαι
<lb/>συντομίας. γενήσεται δ’ ὁ λόγος, ὡς ἐπὶ παραδείγματος
<lb/>τῆς φρενίτιδος, ἁπάντων νοσημάτων κοινὸς ὤν. ἐπεὶ τοίνυν
<lb/>πρόκειται μεθόδῳ τὰ φρενιτικὰ σημεῖα πάνθ’ εὑρεῖν, ἀπὸ
<lb/>τῆς τοῦ πάθους ἐννοίας ἀρξώμεθα. δέδεικται γὰρ ἐν τοῖς
<lb/>περὶ ἀποδείξεως ἀρίστη πάντων τῶν ῥηθήσεσθαι μελλόντων
<lb/>ἀρχὴ, τοῦ ζητουμένου πράγματος ἡ ἔννοια. φρενῖτιν

<pb n="518"/>

οὖν ὀνομαζόντων πάντων ἀνθρώπων τὴν τοιαύτην διάθεσιν,
<lb/>ἐν ᾗ τὰς φρένας ὁρῶσι βεβλαμμένας, ἃς δὴ καὶ νοῦν καὶ
<lb/>διάνοιαν ὀνομάζουσιν, εὑρῆσθαι χρὴ πρότερον ἐν ᾧ τοῦ
<lb/>σώματος μορίῳ τὸ φρονοῦν τῆς ψυχῆς ἐστιν. ἐπιδέδεικται
<lb/>δ’ ἡμῖν πρῶτον τοῦτο ἐν τοῖς περὶ τῶν Ἱπποκράτους καὶ
<lb/>Πλάτωνος δογμάτων, ὥστε ἀπ’ αὐτῶν νῦν ἀρξάμενοι διὰ
<lb/>κεφαλαίων εἴπωμεν, οἶον ἐπιτομήν τινα τῶν ἐν τῇ περὶ τῶν
<lb/>πεπονθότων τόπων πραγματείᾳ γεγραμμένων. ἀναγκαῖον
<lb/>γὰρ εἶναί φημι τῇ τε βλάβῃ τῶν ἐνεργειῶν τοῦ πεπονθότος
<lb/>μορίου καὶ τοῖς κατ’ αὐτὸ φαινομένοις εὑρίσκεσθαι τὴν
<lb/>διάθεσιν ἤτοι γ’ ἀρχομένην ἢ συντετελεσμένην. εἴρηται
<lb/>δέ μοι καὶ πρόσθεν ὡς τὰ τῆς ἀρχομένης γνωρίσματα προγνωστικὰ
<lb/>σημεῖα τῆς ἤδη συμπεπληρωμένης ἐστί. τίνα τοίνυν
<lb/>ἔργα τοῦ ἐγκεφάλου κατὰ φύσιν ἔχοντός ἐστιν ὁ γνοὺς
<lb/>ἐκ τῆς βλάβης αὐτῶν εὑρίσκειν δυνήσεται, πρῶτον μὲν ὅτι
<lb/>πέπονθεν, εἶθ’ ὁποῖόν τι τὸ πάθος ἐστὶν αὐτό. εὑρέθη
<lb/>δὲ ἡμῖν ταῦτα, ἥ τε κατὰ προαίρεσιν ἐνέργεια καὶ διανόησις,
<lb/>αἴσθησίς τε καὶ μνήμη. τούτων οὖν αἱ βλάβαι τὸν

<pb n="519"/>

ἐγκέφαλον ἐνδείξονται πάσχοντα τοιοῦτον πάθος, οἶον ἂν
<lb/>εἴη τὸ τῆς βλάβης εἶδος, οἶον αὐτίκα τῶν κατὰ προαίρεσιν
<lb/>ἐνεργειῶν ὄργανα μὲν οἱ μύες εἰσί. γίνονται δ’ αὗται τοῖς
<lb/>διά τε τῶν χειρῶν καὶ σκελῶν ἐνεργοῦσι καὶ τὴν κεφαλὴν
<lb/>καὶ ῥάχιν κινοῦσι διαλεγομένοις τε καὶ φωνοῦσι καὶ ἀναπνέουσιν.
<lb/>ἐδείχθη γὰρ καὶ ἥδε ἡ ἐνέργεια τὴν πρώτην
<lb/>ἀρχὴν τῆς κινήσεως ἔχουσα διὰ τῶν ἀπ’ ἐγκεφάλου νεύρων
<lb/>ἐπὶ τοὺς τοῦ θώρακος μῦς ἀφικνουμένων. ὅταν οὖν τις
<lb/>ἐνέργεια τῶν εἰρημένων φανεῖται βεβλαμμένη, ζητητέον ἐστί
<lb/>σοι πότερον τὸ ἴδιον πάθος ἐστὶ τῶν ἐργαζομένων αὐτὴν
<lb/>μυῶν <milestone unit="ed2page" n="702"/>ἢ διὰ τὴν ἀπὸ τῆς ἀρχῆς ἀφικνουμένην ἐν
<lb/>αὐτοῖς δύναμιν ἡ βλάβη γίγνεται. εἶτ’ ἂν εὕροις ὅτι διὰ
<lb/>τὴν ἀπὸ τῆς ἀρχῆς, ὑπόπτευε εὑρεθήσεσθαί τι νόσημα τῆς
<lb/>ἀρχῆς αὐτοῦ, ἐὰν ἡ φαινομένη βλάβη μὴ μικρὰ καὶ τὴν
<lb/>αὔξησιν ἀξιόλογον ἔχῃ, οἷον, ἵνα σαφὴς ὁ λόγος γένηται,
<lb/>τῆς ἀναπνοῆς ὑπὸ τῶν κατὰ τὸν θώρακα μυῶν γινομένης,
<lb/>ὅταν ἀπαθεῖς ὦσιν οἱ τοιοῦτοι, ζήτησαι μή τι τῶν ἄλλων
<lb/>μορίων πέπονθε, δι’ ὧν τὸ πνεῦμα κατὰ τὰς ἀναπνοὰς

<pb n="520"/>

εἴσω τε καὶ ἔξω φέρηται, καὶ μηδὲν εὑρὼν ἐκείνων βεβλαμμένον
<lb/>ὑπόπτευε τὸν ἐγκέφαλον πεπονθέναι. ἵνα δὲ ἀκριβὴς
<lb/>ὁ διορισμὸς ᾖ καὶ τὰ συγκινούμενα τῷ θώρακι μόρια
<lb/>συνεπίσκεψαι. δέδεικται γὰρ ἐν τῷ περὶ δυσπνοίας καὶ
<lb/>ταῦτα βλάπτοντα τὴν ἀναπνοήν. ἐὰν οὖν ἅπανθ’ εὕροις
<lb/>αὐτὰ τελέως ἀπαθῆ, τηνικαῦτα τὸ τῆς δυσπνοίας εἶδος ἐπίσκεψαι
<lb/>τίνα δύναται διάθεσιν ἐνδείξασθαι τῶν κατὰ τὸν
<lb/>ἐγκέφαλον, οἷον, ἵνα πλῆρες ᾖ τὸ παράδειγμα, φησὶν Ἱπποκράτης
<lb/>ἐν τῷ προγνωστικῷ, πνεῦμα δὲ πυκνὸν μὲν ἐὸν
<lb/>πόνον σημαίνει ἢ φλεγμονὴν ἐν τοῖς ὑπὲρ τῶν φρενῶν χωρίοις,
<lb/>μέγα δὲ ἀναπνεόμενον καὶ διὰ πολλοῦ χρόνου παραφροσύνην
<lb/>δηλοῖ. ὀνομάζει δὲ τὸ διὰ πολλοῦ τοῦτο πνεῦμα
<lb/>καὶ ἀραιὸν αὐτὸς, ὡς ἐπιδέδεικταί μοι κατὰ τὰ περὶ δυσπνοίας
<lb/>ὑπομνήματα. τὸ μὲν γὰρ ἀραιὸν ἴδιόν τε ἅμα καὶ
<lb/>ἀχώριστον παραφροσύνης σημεῖον. ἐπιδέδεικται δὲ καὶ κατὰ
<lb/>τὰ τῶν ἐπιδημιῶν βιβλία ὡς ἅπαντες οἱ μέγα καὶ ἀραιὸν
<lb/>ἀναπνέοντες παρεφρόνησαν. εἰ μὲν οὖν τις ἐν οὔροις ἢ διαχωρήμασιν

<pb n="521"/>

ἢ πτύσμασιν ἢ ἐμέτοις ἢ ἱδρῶσιν ἤ τινι τῶν
<lb/>ἄλλων δύναται δεῖξαί τι σημεῖον, εἴτε ἰδίᾳ μόνης τῆς παραφροσύνης
<lb/>ἐστὶν ἴδιον εἴτε μὴ καὶ μόνης, ἀλλ’ ἀχώριστον
<lb/>αὐτῆς, εἰκότως αὐτὸ τοῖς φρενιτικοῖς συναριθμήσειε σημείοις.
<lb/>εἰ δ’ οὔτ’ ἐκ τῆς <milestone unit="ed1page" n="172"/>τῶν πραγμάτων φύσεως
<lb/>ἀπόδειξιν εἰπεῖν αὐτῷ τινα δυνατόν ἐστιν οὔτ’ ἐν τοῖς τῶν
<lb/>ἐπιδημιῶν δεῖξαι παραφροσύναις πάσαις ἤτοι διὰ παντὸς
<lb/>ὑπάρχον, ἢ εἰ μὴ διὰ παντὸς, ἀλλὰ μόναις ὑπάρχον αὐταῖς.
<lb/>οὐκ εὐλόγως τὸ τοιοῦτον σημεῖον ἐν τοῖς φρενιτικοῖς τάττει,
<lb/>τοῦτ’ ἔχων ἓν μόνον εἰπεῖν, ὅτι τεθέαταί ποτε φρενιτικοῖς
<lb/>τισιν ὑπάρξαν αὐτό. κατὰ γοῦν τὸν αὐτὸν λόγον τἀναντία
<lb/>τοῖς φρενιτικοῖς νοοῦμεν σημεῖα εἶναι. φέρε γὰρ εἰκὸς ἡμῖν
<lb/>ἑωρᾶσθαι φρενιτικοὺς, ὧν τοῖς μὲν τὰ κατὰ τὴν κοιλίαν
<lb/>ἐπισχεῖσθαι, τοῖς δὲ ἄλλοις καὶ πλείω τῶν κατὰ φύσιν ἐκκρίνεσθαι.
<lb/>ἔγραψε δή πού τις, σὺν τοῖς φρενιτικοῖς σημείοις
<lb/>καὶ τὴν τῆς γαστρὸς ἐπίσχεσιν, εἶτά τινα τούτου
<lb/>μαρτύριον εἶναι νομίζει τῶν φρενιτισάντων ἐκείνους, οἷς
<lb/>προσεπεσχέθη γαστήρ. προπετοῦς γάρ τινος ἐν ταῖς ἀποφάσεσι

<pb n="522"/>

γράψαντος, ἐπισχεθεῖσαν κοιλίαν φρενιτικὸν εἶναι
<lb/>σημεῖον, ἔνεστιν ἄλλῳ προπετεῖ, μὴ μαρτυρεῖν τῷ λόγῳ φάσκοντι
<lb/>καὶ τούσδε φρενιτικοὺς, ὧν ἐκταραχθεῖσαν ἐθεάσατο
<lb/>τὴν γαστέρα. γράφοντος οὖν Ἱπποκράτους ἐπὶ τῶν ἐπιδημιῶν
<lb/>ἅπαντα τὰ συμβαίνοντα τοῖς ἀῤῥώστοις, ἀναγκαῖόν
<lb/>ἐστιν ὥσπερ τοῖς φρενιτικοῖς, οὕτω καὶ τοῖς περιπνευμονικοῖς
<lb/>καὶ τοῖς κυναγχικοῖς ἅπασί τε τοῖς ἄλλοις ἤτοι γ’
<lb/>ἐπισχεθείσης τῆς γαστρὸς ἢ ὑπελθούσης, ἐκεῖνον μὲν γράψαι,
<lb/>σὺν τοῖς ἰδίοις τῶν παθῶν καὶ ταῦτα. τοὺς δ’ ἐξηγητὰς
<lb/>ἡγεῖσθαι τοῦ νοσήματος αὐτὰ εἶναι σημεῖα, μὴ γινώσκοντας
<lb/>ἄλλα μὲν εἶναι τὰ παθογνωμονικὰ καὶ προγνωστικὰ
<lb/>νοσήματος ἴδια· ἄλλα δὲ καὶ ἀχώριστα σημεῖα. καθάπερ
<lb/>ὀλίγον ἔμπροσθεν ἔφην,· ἐπὶ τῆς ἀναπνοῆς μεγάλης
<lb/>καὶ ἀραιᾶς γινομένης. ὅταν δὲ τούτων μὴ εὐπορῶμεν, τὸ
<lb/>μήτ’ ἴδιόν τι ζητεῖν ἢ ἀχώριστον τοῦ πάθους γνώρισμα,
<lb/><milestone unit="ed2page" n="703"/>ἀλλὰ πότερον ὀλεθρίως ἢ σωτηρίως ὁ κάμνων ἔχει,
<lb/>τότε πάντων τῶν κατὰ τὸ σῶμα φαινομένων αὐτῷ σημείων
<lb/>τε καὶ συμπτωμάτων ἡ ἐπίσκεψις ἀναγκαία γίνεται. περιέχεται

<pb n="523"/>

δ’ ἐν αὐτοῖς καὶ τὰ τῶν κρίσεων δηλωτικά. πάλιν
<lb/>οὖν ἐπ’ ἀρχὴν ἀναγαγόντες τὸν λόγον εἴπωμεν, ὡς κατὰ τὴν
<lb/>προκειμένην ῥῆσιν ὁ γράψας τὰ ἐπὶ ταραχώδεσιν ἀγρύπνοις
<lb/>οὖρα ἄχροα, μέλανα, ἐναιωρούμενα, ἐφ’ ἱδρῶτι φρενιτικά.
<lb/>περὶ μὲν ἰδίων τε καὶ ἀχωρίστων φρενίτιδος ἔγραψεν ἐν τῷ
<lb/>φάναι τὰ ἐπὶ ταραχώδεσιν ἀγρύπνοις. τῶν δ’ οὔτ’ ἀχωρίστων
<lb/>οὔτε μόνης αὐτῆς ἰδίων, τὴν ἐφ’ ἱδρῶσιν, ἀλλ’ ὅμως
<lb/>αὐτὴ κατὰ τὸν πεπονθότα γιγνομένη τόπον, συνενδείκνυσθαι
<lb/>δύναται τοῖς προειρημένοις. τὰ δὲ περὶ τῶν οὔρων συνημμένα
<lb/>κεχώρισται μὲν τῶν φρενιτικῶν. εἰς γοῦν τὴν ἐπίσκεψιν
<lb/>τοῦ πότερον ὀλεθρίως ἢ σωτηρίως ὁ κάμνων ἔχει
<lb/>συντελεῖ, εἴ γε προσήκει πρῶτον ἁπάντων ἐν ταῖς πρὸς
<lb/>τοὺς ἀσθενοῦντας εἰσόδοις εὑρεῖν, εἴτε μιᾶς ἐκ τῶν τριῶν
<lb/>ἀρχῶν νοσούσης εἴτε δυοῖν ἢ καὶ πασῶν ὁ κάμνων ἔχει
<lb/>μοχθηρῶς, ἢ τῶν μὲν ἀρχῶν οὐδεμία πέπονθε, τῶν δ’ ἀπό
<lb/>τινος αὐτῶν ἐκπεφυκότων ἢ ὁπωσοῦν ᾠκειωμένων τι. ἐὰν
<lb/>οὖν ἐπὶ ταραχώδεσιν ἀγρύπνοις ἐπισκεπτομένῳ σοι τὰ οὖρα

<pb n="524"/>

μηδὲν ἐν αὐτοῖς σημεῖον μοχθηρὸν φαίνηται, ἀλλὰ μηδ’ ἐν
<lb/>τοῖς σφυγμοῖς. ἕνεκα γὰρ ἀκριβεστάτης διαγνώσεως ἀναγκαῖόν
<lb/>ἐστι καὶ τοῦτο προσθεῖναι, φρενιτικὸν μὲν οὐδὲν ἦττον
<lb/>ἐγχωρεῖ γενέσθαι τὸν οὕτως διακείμενον ἄνθρωπον,
<lb/>ἐπειδὴ τὰ τῆς φρενίτιδος αὐτῷ πάρεστι σημεῖα, κινδυνεῦσαι
<lb/>δ’ ἧττον ἐκείνων, ἀβλαβεῖς τὰς κυριωτάτας ἐνεργείας
<lb/>τῶν ὑπολοίπων δυοῖν ἀρχῶν ἔχοντα. ταῦθ’, ὡς ἔφην, ἅπαξ
<lb/>μὲν εἰρήσθω μοι, μνημονευέσθω δὲ καθ’ ὅλον τὸ βιβλίον,
<lb/>ἵνα μὴ πολλάκις ἀναγκάζωμαι λέγειν τὰ αὐτά.
</p></div>

<div type="textpart" subtype="chapter" n="5">
<quote type="lemma" n="5">Ἐνύπνιά τε ἐν φρενιτικοῖσιν ἐναργῆ.</quote>
<p>Τοῦτο Σάτυρος ὁ Κοΐντου μαθητὴς, ὃν ἐγὼ πρότερον
<lb/>ἔσχον διδάσκαλον Πέλοπος, οὕτως ἐξηγεῖτο· τῶν ἐν τοῖς
<lb/>φρενιτικοῖς ἐναργῶς ὁρωμένων τε καὶ πραττομένων πρὸς
<lb/>αὐτῶν ὅσα ὁρᾶσθαί τε καὶ πράττεσθαι δοκεῖ ἡμῖν, οὐκ
<lb/>ἔστι κατ’ ἀλήθειαν ὕπαρ, ἀλλ’ ἐνύπνια πάντα ἐναργῆ. ὅτι

<pb n="525"/>

μὲν οὖν καὶ ἄλλοι τινὲς ἐκ τῶν ὕπνων ἀνιστάμενοι περιέρχονται,
<lb/>κοιμώμενοι μὲν, ἀναπεπταμένους δὲ τοὺς ὀφθαλμοὺς
<lb/>ἔχοντες ὁμοίως τοῖς ἐγρηγορόσιν, ἐν πολλοῖς ἱστόρηταί τε
<lb/>καὶ γέγραπται. εἰ δὲ τοιαῦτά ἐστι τοῖς φρενιτικοῖς τὰ
<lb/>πραττόμενα, τῶν ἀδήλων ἡμῖν ἐστιν. ὅπως δ’ ἂν ἔχει τὸ
<lb/>ἀληθὲς, οὐδὲν εἰς πρόγνωσιν ὀνίνησιν ἡ ἐξήγησις αὕτη. εἰ
<lb/>δ’ ἐγὼ τὰ προηγούμενα τῶν φρενιτικῶν ἐνύπνια βλέπεσθαι
<lb/>λέγω σαφῶς οὕτως, ὡς ἐκθροεῖσθαι τῶν ὕπνων αὐτοὺς,
<lb/>ἀναπηδῶντας ἢ φθεγγομένους διὰ τὴν ἐνάργειαν τῶν φαντασμάτων,
<lb/>χρήσιμον εἰς τὴν τοῦ πάθους τούτου πρόγνωσιν.
<lb/>ἡ γὰρ ξηρότης αὐτὴ τῆς ἀγρυπνίας ἐστὶν αἰτία καὶ τῆς τῶν
<lb/>ὀνειράτων ἐμφάσεως. οὕτω γοῦν καὶ τοῖς μελαγχολικοῖς διὰ
<lb/>τὴν ξηρότητα πάντῃ ἐναργῆ φαίνεται τὰ κατὰ τοὺς ὕπνους
<lb/>φαντάσματα. καὶ τῶν ὑγιαινόντων δὲ τοῖς μὲν ἐνδεῶς διαιτηθεῖσιν
<lb/>ἐναργεῖς οἱ ὄνειροι γίνονται, τοῖς δ’ ἐμπεπλησμένοις
<lb/>ἢ μεθύουσιν οὕτως ἀφάνταστοι δοκοῦσιν εἶναι, διαῤῥεόντων
<lb/>αὐτοῖς τῶν φαντασμάτων ὑπ’ ἀμυδρότητος, ὡς μηδὲ
<lb/>ἴχνος αὐτῶν καταλιπεῖν εἰς μνήμην· <milestone unit="ed2page" n="704"/>οὕτω καὶ τῶν

<pb n="526"/>

παθῶν ὅσα μεθ’ ὑγρότητος ἐγκεφάλου γένηται, κωματώδη
<lb/>τέ εἰσι καὶ ὑπνώδη καὶ ἀφάνταστα. μοχθηρὸς οὖν ἐστιν
<lb/>ὁ λόγος τῶν οἰομένων οὐδ’ ἐνύπνιον ὁρᾶσθαι τοῖς φρενιτικοῖς
<lb/>ἐναργὲς, εἴ γε φασιν ὡς μηδ’ ὅλως ὁρῶσιν ἐνύπνιον,
<lb/>ὡς ἂν μὴ κοιμώμενοι. πρῶτον μὲν γὰρ ἑτοίμως λαμβάνουσι
<lb/>τὸ τὰ συμπεπληρωμένα σὺν τοῖς οἰκείοις μεγέθεσι πάθη,
<lb/>μόνα καλεῖται ταῖς ἰδίαις προσηγορίαις, ὑπεριδόντες οὐ σμικροῦ
<lb/>λόγου τοῦ κατ’ ἀρχὰς ἡμῖν ῥηθέντος, ὡς οὐδὲ προγινώσκεταί
<lb/>τι τοῖς ἰατροῖς μέλλον πάθημα. τῶν δὲ ἤδη
<lb/>μὲν ἀρχὴν γενέσεως ἐχόντων, οὐδέπω δὲ τοῖς πολλοῖς διὰ
<lb/>τὴν σμικρότητα γνωριζομένων, ἡ γενομένη τοῖς τεχνίταις
<lb/>γνῶσις ἐπαγγελθεῖσα τοῖς ἰδιώταις πρόγνωσις ὡς πρὸς
<lb/>ἐκείνους ἐστὶν, ὥστε καὶ τοὺς φρενιτικοὺς ἤδη τοῖς τεχνίταις
<lb/>γνωρίζεσθαι τῆς κατὰ τὸν ἐγκέφαλον διαθέσεως ἄρτι
<lb/>συνισταμένης. ἔπειτα δὲ εἰ καὶ μὴ συγχωρεῖ τις ὀνομάζειν
<lb/>φρενιτικοὺς ἤδη τοὺς μηδέπω σαφῶς παρακόπτοντας, ἀλλ’
<lb/>ὅτι γε φρενιτικοὶ γενήσονται. προγνῶναι δυνατόν ἐστιν ἐκ
<lb/>τῶν ἐνυπνίων, ὡς κατὰ τὴν προκειμένην ῥῆσιν ἐγχωρεῖ λελέχθαι,

<pb n="527"/>

τὰ ἐν τοῖς φρενιτικοῖς ἐσομένοις ἐνύπνια προηγούμενα,
<lb/>πᾶσιν αὐτοῖς ἐναργῶς ὁρᾶσθαι.
</p></div>

<div type="textpart" subtype="chapter" n="6">
<quote type="lemma" n="6">Ἀνάχρεμψις πυκνὴ, ἢν δή τι καὶ ἄλλο σημεῖον προσῇ,
<lb/>φρενιτικά.</quote>
<p>Βέλτιον ἦν ἴσως προσκεῖσθαι τῷ λόγῳ τὸ μηδενὸς
<lb/>ἀποπτυομένου κατ’ αὐτὴν, ὡς εἴ τι ἀποπτύοιτο, καθάπερ
<lb/>ἐν κατάῤῥοις ἐνίοτε συμπίπτει, διὰ τὸ συῤῥέον εἰς τὸ στόμα
<lb/>διὰ τῶν εἰς τὴν ῥῖνα συντρήσεων, εἴωθε γίνεσθαι τοῦτο·
<lb/>συμβαίνει δ’ ἐνίοτε καί τινος ἔξωθεν τῇ ῥώμῃ τῆς ἀναπνοῆς
<lb/>ἑλχθέντος, εἶτ’ ἐν αὐτοῖς τοῖς κατὰ τὴν σύντρησιν
<lb/>πόροις ἐμπλασθέντος ἢ σφηνωθέντος ἀνάχρεμψιν γίνεσθαι
<lb/>πυκνήν. ἀλλ’ ὅπερ ἔμπροσθεν ἔφην, ὑπὲρ τῶν ἀμελέστερον
<lb/>ἢ ἁπλοϊκώτερον ἑρμηνευόντων ἄνευ διορισμοῦ, χρὴ μεμνῆσθαι
<lb/>τὰ λεγόμενα πάντα κατὰ τὰς τοιαύτας διδασκαλίας,

<pb n="528"/>

ὑπεξῃρημένων τῶν ἔξωθεν αἰτίων λέγεσθαι. διὰ τοῦτο οὖν
<lb/>καὶ ἡ ἀνάχρεμψις ἕν τι τῶν προαιρετικῶν οὖσα ἔργων, γίγνεται
<lb/>πυκνὴ βλαβέντος τοῦ λογισμοῦ<milestone unit="ed1page" n="173"/>, καθάπερ
<lb/>καὶ ἄλλη τις τῶν προαιρετικῶν ἐνεργειῶν, ὡς ἔνιοι μέν γε
<lb/>μετὰ ψόφου φῦσαν ἐκκρίνουσι, περὶ παντὸς ἄνωθεν ποιούμενοι,
<lb/>τοῦτο δρᾶν ἀκούοντός τινος. ἔνιοι δὲ χεῖρα κινοῦσιν
<lb/>ἀλόγως ἢ σκέλος ἢ ὁτιοῦν ἄλλο τοιοῦτον πράττουσιν ἢ λέγουσι.
<lb/>κατὰ τὸν κοινὸν οὖν λόγον ἁπασῶν τῶν προαιρετικῶν
<lb/>ἐνεργειῶν ἀλόγως πλεοναζουσῶν ἢ ἐλλειπουσῶν καὶ ἡ
<lb/>ἀνάχρεμψις ἐν τοῖς φρενιτικοῖς σημείοις ἐστίν. οὐ μὴν
<lb/>οὕτω γε ἰσχυρὸν, ὡς ἡ ἀγρυπνία καὶ μάλιστα ἡ ταραχώδης,
<lb/>αὕτη γὰρ ἡ ἴδιος τῶν φρενιτικῶν. ἔστι δὲ ταραχώδης, ὡς
<lb/>ἔφην, εἰ ἐν φαντασίαις ἐκβοῶσιν ἢ ἀναπηδῶσι καὶ μόλις
<lb/>γνωρίζωσι τοὺς οἰκείους. καλῶς οὖν προσέθηκεν ἐπὶ τῆς
<lb/>ἀναχρέμψεως, εἰ δέ τι καὶ ἄλλο σημεῖον προσῇ· μικρὰν
<lb/>γὰρ ἔχον τὴν δύναμιν τοῦτο τὸ σημεῖον, ἑτέρων δεῖται μαρτυρούντων

<pb n="529"/>

αὐτῷ. γιγνομένης δέ ποτε πυκνῆς ἀναχρέμψεως,
<lb/>διὰ γλίσχρον πτύελον ἐμπεφραγμένον τοῖς εἰς τὸ στόμα πόροις
<lb/>ἐκ τῆς ῥινὸς, οὐκ ἀδύνατον οὐδ’ οὕτως <milestone unit="ed2page" n="705"/>τισὶ
<lb/>τῶν φρενιτίζειν μελλόντων συμπίπτειν αὐτὴν, διὰ τὴν κατὰ
<lb/>τὸν ἐγκέφαλον διάθεσιν ξηρὰν καὶ θερμὴν οὖσαν. τὸ δὲ
<lb/>ἐπὶ τῷ τέλει τῆς ῥήσεως εἰρημένον οὐχ ἑνικῶς φρενιτικὸν,
<lb/>ἀλλὰ πληθυντικῶς φρενιτικὰ, πάντως πρὸς τὰ σημεῖα τὴν
<lb/>ἀναφορὰν ἢ πρὸς τὰ πάθη λήψεται, καθ’ ἑκάτερον δὲ τὴν
<lb/>ἑρμηνείαν ἀλλόκοτον ἐργάζεται.
</p></div>

<div type="textpart" subtype="chapter" n="7">
<quote type="lemma" n="7">Τὰ ἐγκαταλιμπανόμενα καύματα ἐν ὑποχονδρίῳ πυρετοῦ
<lb/>περιψυχθέντος κακὸν, ἄλλως τε κἂν ἐφ’ ἱδρῶσιν.</quote>
<p>Ἀσφαλῶς εἷπε, πυρετοῦ περιψυχθέντος, οὐ γὰρ ἀληθὲς
<lb/>ἦν φάναι πυρετοῦ παυσαμένου. διαμένει γοῦν ἐν τοῖς
<lb/>κυρίοις μέρεσιν, εἰ καὶ κατὰ τὴν ἐπιφάνειαν ἐπαύσατο, πυρέττειν

<pb n="530"/>

ἡμῶν λεγόντων, οὐ μόνον τὸν κατὰ τὸ δέρμα καὶ
<lb/>τὴν ἐκτὸς ἐπιφάνειαν ἔχοντα πυρώδη θερμασίαν, ἀλλὰ καὶ
<lb/>πολὺ μᾶλλον τούτου τοὺς ἐν τῷ βάθει τε καὶ τοῖς σπλάγχνοις.
<lb/>ὁ μὲν οὖν ὀλέθριος καῦσος τὰ μὲν ἔνδον ἐκκαίει,
<lb/>τὰ δ’ ἔξωθεν οὐδὲ μετρίως θερμαίνει. καὶ μέμνηται τοῦ
<lb/>τοιούτου πυρετοῦ κατὰ τοὺς ἀφορισμοὺς αὐτὸς ὁ Ἱπποκράτης
<lb/>ἐν ᾧ φησιν, ἢν ἐν μὴ διαλείποντι πυρετῷ τὰ μὲν
<lb/>ἔξω ψυχρὰ ᾖ, τὰ δ’ ἔνδον καίηται καὶ δίψαν ἔχῃ, θανάσιμον.
<lb/>τὸ δ’ ἐφ’ ἱδρῶσιν, ἐπειδὴ ποτὲ μὲν ἐπὶ τοῖς κατὰ
<lb/>κεφαλὴν ἢ θώρακα χωρίοις ἱδρώτων γινομένων εἰώθασι λέγειν,
<lb/>ἐνίοτε δὲ ἐπὶ τῶν δι’ ὅλου μὲν τοῦ σώματος, ἀλλ’
<lb/>ὀλίγον· ὁπότερον δ’ ἂν εἴη νῦν εἰρημένον, οὐκ ἀγαθόν ἐστι
<lb/>σημεῖον· οἱ μὲν γὰρ δι’ ὅλου τοῦ σώματος ἱδρῶτες ἐπ’ ὀλίγον
<lb/>οὕτω γιγνόμενοι, διότι μὴ λύουσι τὴν καθ’ ὑποχόνδριον
<lb/>φλόγωσιν οὐκ ἀγαθοὶ. οἱ δ’ ἐν τοῖς ἄνω μέρεσιν, ἐπειδὴ
<lb/>κατὰ διττὸν γίνονται τρόπον ἢ ἀῤῥωστούσης τῆς δυνάμεως
<lb/>ἢ βαρυνομένης ὑπὸ πλήθους.
</p></div>

<pb n="531"/>

<div type="textpart" subtype="chapter" n="8">
<quote type="lemma" n="8">Αἱ προεξαδυνατησάντων παραφροσύναι κάκισται, οἶον καὶ
<lb/>Θρασύνοντι.</quote>
<p>Οὕτως εἰσὶν αἱ προεξαδυνατησάντων παραφροσύναι κάκισται,
<lb/>ὡς οὐκ ἂν ἐλπίσῃς σωθῆναί τινα ἔξ αὐτῶν, ἀκούειν
<lb/>δὲ δηλονότι περὶ τῶν παραφροσυνῶν ἐκείνων προσῆκον, ὅσαι
<lb/>κατὰ διάθεσιν νοσώδη γίγνονται τοῦ φρονοῦντος ἐν ἡμῖν
<lb/>μορίου. πρόσκαιροι γὰρ ἕτεραί τινες συμπίπτουσιν ἀπὸ
<lb/>τῶν ἔξωθεν αἰτίων, οἷον ἀνθράκων θέρμης ἤ οἴνου πόσεως
<lb/>ἢ οἴκου τὴν ἐκ τῆς τιτάνου διασώζοντος ποιότητα. βλαβεραὶ
<lb/>μὲν γὰρ καὶ κινδυνώδεις εἰσὶ καὶ αἱ τοιαῦται προεξαδυνατηκόσι
<lb/>συμπίπτουσαι. παντάπασι δ’ ὀλέθριαι τῶν κατὰ
<lb/>διάθεσιν ἐγκεφάλου φρενιτικὴν παρακοπτόντων. μέγεθος
<lb/>γάρ τι τῆς κατὰ τὴν δύναμιν ἀῤῥωστίας ἐνδείκνυται τὸ
<lb/>προεξαδυνατησάντων ὄνομα προσκειμένης τῆς ἐξ προθέσεως,
<lb/>τῷ προαδυνατησάντων, ὃ καὶ αὐτὸ καθ’ αὑτὸ βλάβην ἱκανὴν
<lb/>σημαίνει τῆς δυνάμεως καὶ κατά τινα τῶν ἀντιγράφων

<pb n="532"/>

οὕτως εὑρίσκεται γεγραμμένον. οὐ μόνον δὲ αἱ παραφροσύναι
<lb/>δέονται δυνάμεως ἐῤῥωμένης, ἵνα κάμνων ἐξαρκέσῃ
<lb/>τῇ πέψει τοῦ νοσήματος, ἀλλὰ καὶ περιπνευμονία καὶ <milestone unit="ed2page" n="706"/>
<lb/>πλευρῖτις καὶ κυνάγχη καὶ τἄλλα τὰ μεγάλα πάθη. προέρχεται
<lb/>δὲ ἐξ ἐπιμέτρου τῇ παραφροσύνῃ καὶ ἀγρυπνία καταλύουσα
<lb/>τὴν δύναμιν, οὐδὲν ἧττον τῶν αἰσθητῶν ἐκκρίσεων,
<lb/>ἥ τ’ ἐν κινήσεσι πολλαῖς καὶ ἀτάκτως γινομέναις πλημμέλεια.
<lb/>τὸ δ’ οἷον καὶ Θρασύνοντι, μᾶλλον ὑπομνήματι πρέπον
<lb/>ἐστὶν ἢ συγγράμματι. κατὰ γοῦν τὸ προγνωστικὸν καὶ
<lb/>τοὺς ἀφορισμοὺς καὶ τὸ περὶ ἀγμῶν καὶ ἄρθρων, ὁμοίως
<lb/>δὲ καὶ κατὰ τὸ περὶ διαίτης ὀξέων, ἔτι τε τὸ περὶ τῶν
<lb/>ἐν κεφαλῇ τραυμάτων οὐδαμόθι φαίνεται μεμνημένος ὀνόματος,
<lb/>ὥσπερ γε οὐδ’ ἐν τοῖς ἄλλοις, ὅτι μὴ μόνοις τοῖς
<lb/>τῶν ἐπιδημιῶν, ἐν οἷς αὐτὸ τοῦτο προκείμενόν ἐστιν, ἐξετάσαι
<lb/>τὰ καθόλου διδαχθέντα διὰ τῶν κατὰ μέρος φαινομένων,
<lb/>ἐφ’ ἑκάστης ἀῤῥωστίας.
</p></div>

<pb n="533"/>

<div type="textpart" subtype="chapter" n="9">
<quote type="lemma" n="9">Τὰ φρενιτικὰ νεανικῶς τρομώδεα τελευτᾶ.</quote>
<p>Τὸ νεανικῶς δηλονότι ἀντὶ τοῦ γενναίως ἢ σφοδρῶς ἢ
<lb/>ἰσχυρῶς εἴρηκε. μέσον δὲ τεταγμένον τοῦ τε φρενιτικὰ καὶ
<lb/>τοῦ τρομώδεα δύναται μὲν, ὅσον ἐπὶ τῇ τάξει, μεθ’ ἑκατέρου
<lb/>λέγεσθαι. κατὰ δὲ τὴν τῶν πραγμάτων ἀλήθειαν
<lb/>ἐξεταζόντων τὸν λόγον οὐ δύναται τῷ τρομώδεα συντάσσεσθαι.
<lb/>γενήσεται γὰρ ἡ διάνοια τοιαύτη, ὅτι τὰ φρενιτικὰ
<lb/>πάθη τελευτᾶν εἴωθεν εἰς τρόμον σφοδρὸν, ὃ προφανῶς
<lb/>ψευδές ἐστι, μόναις ταῖς σφοδροτάταις φρενίτισιν ἑπομένου
<lb/>τοῦ συμπτώματος. αἱ γὰρ ἀτονίαι τῶν νεύρων διὰ τὴν
<lb/>τοῦ πάθους ξηρότητα τοῖς φρενιτικοῖς ὑπάρχουσιν ἄχρι
<lb/>πλείστου. καταλυθείσης δὲ τῆς δυνάμεως ἀγρυπνίαις τε
<lb/>καὶ πολλαῖς κινήσεσιν, ἅμα δὲ καὶ τῶν νεύρων ὑπερξηρανθέντων
<lb/>οἱ τρόμοι γίνονται.
</p></div>

<pb n="534"/>

<div type="textpart" subtype="chapter" n="10">
<quote type="lemma" n="10">Τὰ ἐν κεφαλαλγίῃσιν ἰώδεα ἐμέσματα μετὰ κωφώσιος ἀγρυπνώδεα,
<lb/>ταχὺ ἐκμαίνει.</quote>
<p>Μεμνημένῳ σοι τῆς τῶν χυμῶν τῶν τε ἄλλων καὶ τῆς
<lb/>μελαίνης χολῆς οὐ χαλεπὸν ἐννοῆσαι περὶ τῶν ἰωδῶν ἐμεσμάτων,
<lb/>ὡς κατὰ τὴν ἐπὶ τὸν μέλανα χυμὸν ὁδοιπορίαν γίνεται.
<lb/>μεμάθηκας γὰρ ἔκ τε τῆς ξανθῆς χολῆς ὑπεροπτηθείσης
<lb/>καὶ τοῦ παχέος αἵματος γεννᾶσθαι τὴν μέλαιναν. ἡ
<lb/>ξανθὴ χολὴ δ’ ὑπεροπτωμένη πρῶτον μὲν εἰς τὸν ἰώδη
<lb/>τρέπεται χυμὸν, ἔπειτα εἰς τὸν μέλανα. ὑπεροπτᾶται δὲ
<lb/>διὰ μέγεθος πυρετοῦ. κατειληφυίας οὖν τὸν ἐγκέφαλον χολῆς
<lb/>ξανθῆς ἐν τοῖς φρενιτικοῖς πάθεσιν, ὅταν ἡ τοῦ πυρετοῦ
<lb/>σφοδρότης, ὀπτῶσα τὸν χυμὸν τοῦτον, ἐργάζηται μελαγχολικὸν,
<lb/>αἱ παραφροσύναι γίγνονται σφοδραὶ, διὰ τὴν
<lb/>κακοήθειαν τῆς μελαίνης χολῆς, ἃς μανιώδεις κἀν τοῖς τῶν
<lb/>ἐπιδημιῶν βιβλίοις Ἱπποκράτης ὠνόμασεν. αὐτὸς οὖν ὁ
<lb/>ἰώδης χυμὸς ἄν τε δι’ ἐμέτων, ἄν τε διὰ τῆς κάτω γαστρὸς,

<pb n="535"/>

ἄν τε διὰ πτυσμάτων, ἄν τε δι’ οὔρων ἐπιφανῆται, τόν τε
<lb/>χυμὸν ἐξ οὗ γεννᾶται δηλώσει καὶ τὸ νόσημα θερμόν τ’
<lb/>εἶναι καὶ ξηρὸν ἰσχυρῶς. ἀδήλου δ’ ὄντος, ὅσον ἐπὶ τῷ
<lb/>κενουμένῳ χυμῷ, πότερον ἄνευ τόπου πεπονθότος τινὸς
<lb/>ἐξαιρέτου <milestone unit="ed2page" n="707"/>ἢ μετά τινος κυρίου <milestone unit="ed1page" n="174"/>μορίου φλεγμονὴν
<lb/>ἐρυσιπελατώδη ἔχοντος ἡ γένεσις αὐτῷ γέγονε, διαγινώσκεται
<lb/>καὶ διορίζεται τοῦτο τοῖς συνεζευγμένοις συμπτώμασι.
<lb/>καὶ γὰρ καὶ δι’ ἧπαρ οὕτω φλεγμαῖνον ἰώδης
<lb/>γεννᾶται χυμὸς, οὗ νῦν μνημονεύει. τῇ κοινωνίᾳ γοῦν
<lb/>τῶν ἄλλων συμπτωμάτων ὅσα τῶν εἰρημένων μορίων τε
<lb/>καὶ παθῶν ἐστιν ἴδια τὴν διάγνωσιν αὐτῶν ποιεῖται. ἥ τε
<lb/>γὰρ ἀγρυπνία καὶ ἡ κεφαλαλγία καὶ ἡ κώφωσις ἐν τῇ κεφαλῇ
<lb/>δηλοῖ τὴν διάθεσιν εἶναι. χαλεπῶς δ’ ἔχοντος τοῦ
<lb/>ἐγκεφάλου πρὸς ἔμετον ὁρμᾶν τὸ στόμα τῆς γαστρὸς ἴσμεν,
<lb/>εἴρηται γὰρ ὑπέρ τούτων πολλάκις. εὔλογον οὖν ἐστι παρακόψαι
<lb/>σφοδρῶς τὸν τοιοῦτον ἄνθρωπον ἐπὶ ξηρᾷ καὶ θερμῇ
<lb/>κατὰ τὴν κεφαλὴν δυσκρασίᾳ, διὰ ξανθῆς χολῆς πλεονεξίαν
<lb/>ὑπεροπτωμένης. ἐν τάχει δὲ γενήσεσθαι τοῦτο διά

<pb n="536"/>

τε τὸ μέγεθος τῆς διαθέσεως καὶ τὴν ἰδέαν τοῦ πλεονεκτοῦντος
<lb/>χυμοῦ. ὅσα μὲν γὰρ ἐπὶ ψυχροῖς ἢ παχέσιν ἢ γλίσχροις
<lb/>ἢ ὅλως δυσκινήτοις χυμοῖς παθήματα γίνεται, βραδεῖαν
<lb/>ἴσχει τὴν ἐπὶ τὴν ἀκμὴν ἀνάβασιν. ὅσα δ’ ἐν λεπτοῖς μὲν
<lb/>τῇ συστάσει, θερμοῖς δὲ τῇ κράσει, δακνώδεσι δὲ τῇ ποιότητι,
<lb/>χρόνον οὐ περιμένει πλείονα, καθάπερ οὐδὲ τὰ Φιλίστῳ
<lb/>γενόμενα τῷ γεγραμμένῳ κατὰ τὸ τρίτον τῶν ἐπιδημιῶν,
<lb/>ὃν ἐμέσαι μὲν ἔφη χολώδεα ὀλίγα, ξανθὰ πρότερον,
<lb/>μετὰ δὲ ταῦτα ἰώδεα πλείω. εἶτα εἰπὼν ὅτι κώφωσις αὐτῷ
<lb/>συνέπεσεν, ἐφεξῆς φησιν, ἐξεμάνη. καὶ νῦν οὖν ὀρθῶς
<lb/>οὐ μόνον ὅτι παρακόψουσιν οἱ οὕτως ἔχοντες, ἀλλὰ καὶ ὅτι
<lb/>σφοδρῶς, ἐδήλωσε προσθεὶς τὸ ἐκμαίνει, μεγάλης παρακοπῆς
<lb/>δηλωτικὸν ῥῆμα.
</p></div>

<div type="textpart" subtype="chapter" n="11">
<quote type="lemma" n="11">Τὰ ἐν ὀξέσι κατὰ φάρυγγα ὀδυνώδεα ἰσχνὰ, σμικρὰ, πνιγώδεα,
<lb/>ὅτε χάνοι μὴ ῥηϊδίως συνάγειν τε καὶ ἐκκλείειν

<pb n="537"/>

τὸ στόμα, παρακρουστικὰ, ἐκ τοιουτέων. φρενιτικοὶ καὶ
<lb/>ὀλέθριοι.</quote>
<p>Ὅτι μὲν οὖν ἐπὶ τοιούτοις συμπτώμασιν ἐνίοτε γίνεται
<lb/>φρενῖτις, ὅτι τε γιγνομένη πάντως ἐστὶν ὀλέθριος ὀρθῶς
<lb/>εἴρηται. μὴ μέντοι παρυπονοήσαις ἔσεσθαι τοῖς εἰρημένοις
<lb/>συμπτώμασιν ἐξ ἀνάγκης φρενῖτιν, οὐδὲν γὰρ πρόσκειται
<lb/>τῇ συνδρομῇ τῶν συνενδεικνυμένων πεπονθέναι τὸν
<lb/>ἐγκέφαλον. ἐκ δὲ τοῦ τὰ κατὰ τὸν φάρυγγα κακῶς διακείμενα,
<lb/>τὸν τοιοῦτον ἄνθρωπον ἔχειν ἄνευ τινὸς ὄγκου παρὰ
<lb/>φύσιν, οὐ δυνάμενον ὁπότε χάνῃ συνάγειν ἑτοίμως τὴν γένυν
<lb/>καὶ ἐκκλείειν τὸ στόμα, τεκμαίροιτ’ ἄν τις ἐνίοτε πεπονθέναι
<lb/>τὴν ἀρχὴν τῶν νεύρων. ἄρχεσθαι γὰρ εἰκός ἐστιν,
<lb/>ὡς ἐπὶ τῶν φαινομένων μορίων τὰς διαθέσεις, οὐκ ἀθρόως
<lb/>ὅλων ἤτοι φλεγμαινόντων ἢ οἰδισκομένων ἢ ἐρυσιπέλατα
<lb/>ἰσχόντων, ἀλλὰ ἐφ’ ἑνός τινος αὐτῶν τόπον, κατὰ τὸν αὐτὸν
<lb/>τρόπον ἐπὶ τῶν ἐν τῷ βάθει κειμένων. μέγεθος οὖν
<lb/>ἀξιόλογον ἔχοντος τοῦ ἐγκεφάλου καὶ πολλὰς νεύρων ἐκφύσεις

<pb n="538"/>

εἰκός ἐστιν, ἄλλοτ’ ἀπ’ ἄλλων αὐτῶν πρώτων ἄρχεσθαι
<lb/>τὴν φλεγμονὴν αὐτοῦ. καθ’ ὅ τι δ’ ἂν μέρος πάθῃ,
<lb/>κατ’ ἐκεῖνο καὶ τὰς τῶν νεύρων ἐκφύσεις πασχούσας ἀδυνάτους
<lb/>γίνεσθαι κινεῖν τοὺς μῦς εἰς οὓς ἐμφύονται τὴν
<lb/>τοίνυν κάτω γένυν, ἑτέρων μὲν μυῶν ἀνοιγόντων, ἑτέρων δὲ
<lb/>κλειόντων, ὅταν μὲν ἐν τοῖς τῶν διανοιγόντων μυῶν νεύροις
<lb/>ἡ διάθεσις γένηται, δυσκόλως ἀνοιγνύουσιν· <milestone unit="ed2page" n="708"/>
<lb/>ὅταν δ’ ἐν τοῖς τῶν κλειόντων, οὐ ῥᾳδίως κλείουσιν. ἐνδεχομένου
<lb/>δὲ ὄντος αὐτοὺς μόνους ἐνίοτε τοὺς μῦς πεπονθέναι,
<lb/>χωρὶς τῆς τῶν νεύρων ἀρχῆς, οὐκ ἀναγκαῖόν ἐστι
<lb/>τοῖς εἰρημένοις συμπτώμασιν ἀκολουθεῖν φρενῖτιν. οὐδὲ
<lb/>γὰρ ὃ μάλιστα αὐτὸν ἔπεισεν, ὑποπτεῦσαι πεπονθέναι τὴν
<lb/>ἀρχὴν τῶν μυῶν, ἔστι δὲ τοῦτο τῶν κατὰ τὸν φάρυγγα χωρίων
<lb/>ἡ ἰσχνότης, τῶν ἀναγκαίων ἐστὶ μορίων. ἐγχωρεῖ γὰρ
<lb/>τοὺς ἐν τῷ φάρυγγι μῦς φλεγμαίνοντας τὸ πνιγῶδες ἐργάζεσθαι
<lb/>σύμπτωμα, μὴ δυναμένους φανῆναι, μηδ’ ἂν ἐπὶ
<lb/>πλεῖστόν τις διανοίξῃ τὸ στόμα, ὡς εἴ γε χωρὶς τῆς τούτων
<lb/>φλεγμονῆς γίνοιτο τὰ εἰρημένα συμπτώματα, σκοπεῖσθαι

<pb n="539"/>

χρὴ μή τις τῶν μυῶν μόνων τῶν κινούντων τὴν κάτω
<lb/>γένυν ἰδία τίς ἐστι διάθεσις. ἐὰν γὰρ μήθ’ οὗτοί τι πεπονθότες
<lb/>ὦσι μήθ’ οἱ τοῦ λάρυγγος, εὐλόγως ἄν τις αἰτιάσαιτο
<lb/>τὴν ἀρχὴν τῶν νεύρων. ἐὰν μέντοι διὰ τὴν ἀρχὴν
<lb/>ᾖ τὰ τοιαῦτα συμπτώματα γεγονότα, χαλεπωτάτην εὔλογον
<lb/>εἶναι τὴν διάθεσιν, ὡς καὶ σπασμὸν ἀκολουθῆσαι. μεμαθήκαμεν
<lb/>γὰρ ἐπὶ ταῖς τῶν μυῶν τάσεσι διὰ τὴν ἀρχὴν γινομέναις
<lb/>ἕπεσθαι σπασμόν. οὐκ ἐμνημόνευσα δὲ ἐν ᾧ διῆλθον
<lb/>λόγῳ τῶν ἐπὶ τοῖς τοῦ τραχήλου σπονδύλοις εἰς τὸ
<lb/>πρόσω ῥεύσασι κυναγχικῶν, διά τε τὸ σπάνιον τῆς διαθέσεως,
<lb/>ὅτι τέ μοι δοκοῦσι καὶ τότε συμφλεγμαίνειν οἱ τοῦ
<lb/>λάρυγγος μύες.
</p></div>

<div type="textpart" subtype="chapter" n="12">
<quote type="lemma" n="12">Ἐν τοῖσι φρενιτικοῖσιν ἐν ἀρχῇ τὸ ἐπιεικὲς, πυκνὰ δὲ μεταπίπτειν,
<lb/>κακὸν τὸ τοιοῦτον. καὶ πτυελισμὸς κακόν.</quote>

<pb n="540"/>

<p>Οὐδὲν ἐξαίρετον ἐπὶ φρενίτιδος ὁ λόγος ἔχει. καὶ γὰρ
<lb/>κἀπὶ τῶν ἄλλων παθῶν εἰ μεταπέσῃ τὸ ἐπιεικὲς, ἐνδείκνυται
<lb/>τὴν δύναμιν ὑπὸ τοῦ νοσήματος νικᾶσθαι. τὸ δ’ ἐν
<lb/>ἀρχῇ πρόσκειται τάχα μηδ’ ἄλλως γενήσεσθαι δυναμένου.
<lb/>ἐν ἀρχῇ γὰρ ὁρῶνται συνεχεῖς μεταπτώσεις, οὐχ ὅταν χρονίζῃ
<lb/>τὰ νοσήματα, καὶ ταῦτ’ εἰκὸς συμβαίνειν ἐν ταῖς κατὰ
<lb/>πλῆθος ἢ ποιότητα μοχθηρῶν χυμῶν διαθέσεσι, ἄλλοτ’ εἰς
<lb/>ἄλλο μόριον, ἐνίοτε μὲν εἰς κύριον μεθισταμένων, ἐνίοτε δὲ
<lb/>εἰς ἄκυρον. αἱ μὲν οὖν εἰς τὰ κύρια μέρη μετάῤῥοιαι,
<lb/>διαφθείρουσι τὸ ἐπιεικὲς, αἱ δ’ ἐς τὰ μὴ κύρια δηλοῦσιν
<lb/>ἐν ᾧ καιρῷ μάλιστα χρὴ τὸν ἰατρὸν ἐπὶ τὰς κενώσεις ἰέναι
<lb/>τῶν λυπούντων χυμῶν ἢ κατὰ πλῆθος ἢ ποιότητα. τοῦτο
<lb/>μὲν οὖν, ὡς ἔφην, ἁπάντων νοσημάτων κοινόν. ὁ πτυελισμὸς
<lb/>δὲ γίνεται μὲν καὶ διὰ τὸ στόμα τῆς γαστρὸς ἀῤῥωστοῦν
<lb/>ἐφ’ ὑγρότητι, γίνεται δὲ καὶ διὰ τὸν ἐγκέφαλον ἐμπεπλησμένον
<lb/>ὑγρῶν, ἐξ ὦν συῤῥεῖ τι καὶ εἰς τὸ στόμα παραπλησίως
<lb/>τῷ κατὰ τοὺς φλεγμαίνοντας ὀφθαλμοὺς δακρύῳ
<lb/>λεπτῷ. νῦν οὖν ἐπειδὴ τοῖς φρενιτικοῖς ἔφη γίνεσθαι τὸν

<pb n="541"/>

πτυελισμὸν, ἐγκεφάλου κακοπραγοῦντός ἐστι σημεῖον, τουτέστι
<lb/>πεπληρωμένου ὄντος.
</p></div>

<div type="textpart" subtype="chapter" n="13">
<quote type="lemma" n="13">Ἐν φρενιτικοῖσι λευκὴ διαχώρησις κακόν· ὡς καὶ Ἀρχεκράτει.
<lb/>ἆρά γε ἐπὶ τούτοισι καὶ νωθρότης γίνεται; ῥῖγος
<lb/>ἐπὶ τούτοισι κάκιστον.</quote>
<p><milestone unit="ed2page" n="709"/>Αἱ λευκαὶ διαχωρήσεις ὅτι καὶ δι’ ἐδεσμάτων
<lb/>χρόαν γίνονται πρόδηλον. ὁρῶμεν γὰρ ὅσοι γάλα προσηνέγκαντο
<lb/>μόνον ἢ ἄρτον καθαρὸν ἢ χόνδρον ἢ θέρμους ἤ τι
<lb/>τοιοῦτον, τὴν διαχώρησιν αὐτῶν λευκὴν γινομένην, εἰ παραβάλλοιτο
<lb/>τοῖς φακῆν ἐδηδοκόσιν ἢ κράμβας ἢ ἑφθὸν αἷμα
<lb/>λαγωῶν ἢ ζωμὸν μέλανα τῶν διὰ σιραίου πολλοῦ σκευαζομένων.
<lb/>ἀλλ’ ὅμως καὶ τοῖς ἐδέσματα λευκὰ προσενεγκαμένοις
<lb/>προσαπερχόμενόν τι τῆς ξανθῆς χολῆς χρώννυσι τὴν διαχώρησιν,
<lb/>ὡς ὠχροτέραν φαίνεσθαι τῶν ἐδηδεσμένων. ὅταν
<lb/>οὖν ἀκούσῃς τινὸς τῶν ἰατρῶν ἐπὶ τῶν ἰκτεριώντων λέγοντος

<pb n="542"/>

λευκὰ γίνεσθαι τὰ <milestone unit="ed1page" n="175"/>διαχωρήματα, δεῖ πρὸς τὰ
<lb/>κατὰ φύσιν ἔχοντα αὐτὰ παραβάλλειν καὶ πρὸς παραβολὴν
<lb/>τούτων γεγονέναι τὸν λόγον αὐτῷ καὶ καθάπερ ἄλλοι πολλοὶ
<lb/>τῶν ἰατρῶν ἔγραψαν, λευκὰ διαχωρήματα γίγνεσθαι τοῖς
<lb/>ἰκτεριῶσιν. οὕτω καὶ νῦν οὗτος ἐπὶ τῶν φρενιτικῶν εἶπεν,
<lb/>ὡς εἰ καὶ μηδ’ ὅλως ἔχοντα τὴν ξανθὴν χολὴν εἴρηκε. γίνεται
<lb/>δὲ τοῦτο μηκέτ’ αὐτῆς εἰς τὴν γαστέρα συῤῥεούσης,
<lb/>ἀλλὰ τῷ πρὸς ὅλον τὸ σῶμα φερομένῳ κατὰ τὴν ἀνάδοσιν
<lb/>αἵματι συναναφερομένης, διὰ στέγνωσίν τινα τοῦ καταφέροντος
<lb/>αὐτὴν εἰς τὴν γαστέρα πόρου, καθάπερ ἐπὶ τῶν
<lb/>ἰκτεριώντων ἢ διὰ σφοδρὰν πύρωσιν ἐν τοῖς ἄνω τοῦ ἥπατος
<lb/>μορίοις ἀναρπάζουσαν τὸ αἷμα σὺν τῇ χολῇ. κατὰ μὲν
<lb/>οὖν τὸν πρῶτον τρόπον ἀναφερομένης εἰς ὅλον τὸ σῶμα τῆς
<lb/>χολῆς ἡ βλάβη γίνοιτ’ ἂν ἐξ αὐτῆς τοῖς κατὰ τὸν ἐγκέφαλον,
<lb/>ἤδη καὶ πρόσθεν ἐκκεχολωμένοις. κατὰ δὲ τὸν δεύτερον
<lb/>τρόπον οὐ μόνον αἴτιον βλαβερὸν ἡ τῆς χολῆς ἀνάδοσις,
<lb/>ἀλλὰ καὶ σημεῖον ἔσται θερμασίας παμπόλλης, ἐνδεικνυμένης
<lb/>ὑπάρχειν ἐν αὐτῷ. τὸ δ’, ὡς καὶ Ἀρχεκράτει

<pb n="543"/>

πρόσκειται, συγγράμματι μὲν οὐ πάνυ προστιθέμενον, ὡς
<lb/>ἔφην, ὑπομνήματι δὲ πρέπον καὶ μάλισθ’ ὅταν ἑαυτὸν ὁ
<lb/>γράφων ἀναμιμνήσκειν ἐθέλει. τῶν δ’ ἑξῆς εἰρημένων τὸ
<lb/>μὲν, ἆρά γε ἐπὶ τούτοις καὶ νωθρότης γίνεται; δοκεῖ μοι
<lb/>προσγεγράφθαι, ὡς τοῦ Ἀρχεκράτους οὕτως διατεθέντος.
<lb/>ἀλλ’ ἐπειδὴ μὴ διὰ παντὸς ἥ τε πεῖρα δείκνυσιν ὅ τε λόγος
<lb/>ἐνδείκνυται, λέγεσθαι δεῖ ἐπὶ τοῖς εἰρημένοις νωθρότητα οὐ
<lb/>προσηκόντως. νωθρότης γὰρ ἐπὶ ψυχροῖς καὶ παχέσι καὶ
<lb/>γλίσχροις καὶ ὅλως δυσκινήτοις χυμοῖς, οὐκ ἐπὶ θερμοῖς
<lb/>καὶ λεπτοῖς καὶ δριμέσιν, οἷος ὁ τῆς ξανθῆς χολῆς εἴωθε
<lb/>γίγνεσθαι, πλὴν εἰ θανάτῳ πλησίον ἥκοιεν, ὡς διὰ νέκρωσιν
<lb/>ἤδη τῆς δυνάμεως ἡσυχάζειν. καὶ γὰρ διὰ νέκρωσιν
<lb/>τῆς δυνάμεως, οὐ διὰ τὸν χυμὸν γέγονεν. ἀδύνατον δὲ
<lb/>τοὺς οὕτω γενομένους νωθροὺς σωθῆναι, καὶ κοινὸν τοῦτό
<lb/>ἐστι σύμπτωμα τῶν κατὰ δυσκρασίαν ἄμετρον ἀποθνησκόντων
<lb/>ἁπάντων, οὐκ ἴδιον τῶν φρενιτικῶν. εἴπερ οὖν ἐγένετο
<lb/>νωθρότης τῷ Ἀρχεκράτει, κατὰ τοῦτον ἂν ἐγένετο τὸν λόγον

<pb n="544"/>

καὶ πάντως ἀπέθανεν, οὐχ ὅτι λευκὰ διεχώρησεν ἢ τῆς
<lb/>νωθρότητος ἢ τοῦ θανάτου συμβάν τι, ἀλλὰ διὰ τὸ μέγεθος
<lb/>τοῦ νοσήματος, οὖ σημεῖον ἡ λευκὴ διαχώρησις ἦν. τὸ
<lb/>μέντοι ῥῖγος αὐτοῖς εἶναι κάκιστον οὐχ ἁπλῶς ἀκουστέον.
<lb/>ἐπιφαίνεται γὰρ ἐνίοτε καὶ κρίσιμον ῥῖγος τοῖς φρενιτικοῖς,
<lb/>ἱδρῶσι λύων τὴν νόσον. ἀλλὰ καὶ τὸ κατ’ ἐκεῖνον τὸν χρόνον
<lb/>ῥῖγος εἰρῆσθαι χρὴ νομίζειν ὀλέθριον, ἐν ᾧ διαχωροῦσι
<lb/>λευκά. δέδεικται γὰρ ἐν τοῖς περὶ κρίσεων ἐν ἀπέπτῳ νοσήματι
<lb/>μὴ δύνασθαι γενέσθαι κρίσιν ἀγαθήν. ἄπεπτον δέ
<lb/>ἐστιν ἐν ᾧ συναναφέρεται τῷ αἵματι χολὴ, καθ’ ὃν ἂν
<lb/>χρόνον τοῦτο γίνηται, καὶ μᾶλλόν γε ὅταν ἀμετρίᾳ πυρώδους
<lb/>θερμασίας ἠθροισμένης ἐν ἐγκεφάλῳ, συμβαίνει τι
<lb/>τοιοῦτον.
</p></div>

<div type="textpart" subtype="chapter" n="14">
<quote type="lemma" n="14"><milestone unit="ed2page" n="710"/>Τοῖσιν ἐξισταμένοισι μελαγχολικῶς, οἶσι τρόμοι
<lb/>ἐπιγίνονται, κακόηθες.</quote>

<pb n="545"/>

<p>Μελαγχολικὴν ἔκστασιν ἀκουστέον τὴν σφοδρὰν καὶ
<lb/>θηριώδη· γίνεται δ’ αὕτη διαβρεχούσης τὸν ἐγκέφαλον ξανθῆς
<lb/>χολῆς κατοπτηθείσης· ἐμάθομεν δὲ ἐν τῷδε τὴν μεταβολὴν
<lb/>αὐτῆς εἰς τὸ μέλαιναν ποιεῖσθαι. ὅταν οὖν ἐπὶ
<lb/>τῇ τοιαύτῃ διαθέσει τρόμος γίνηται, μεγάλως ὑπεξηράνθαι
<lb/>δηλοῖ τὰ νεῦρα καὶ διὰ τοῦτο τὸν ἄνθρωπον ὀλεθρίως ἔχειν.
<lb/>οὐ καλῶς οὖν ἡρμήνευσεν εἰπὼν κακόηθες. ἐσχάτως γὰρ
<lb/>ὀλέθριον ὂν τὸ σύμπτωμα προσηγορίας ἑτέρας ἐδεῖτο. τὸν
<lb/>γοῦν ἐκστάντα μελαγχολικῶς ἐπιγινομένου τρόμου βεβαίως
<lb/>τις ἀποθανεῖσθαι λέγων οὐκ ἂν ἁμάρτοι. κακοήθη δὲ νοσήματα
<lb/>καλοῦμεν ὅσα κίνδυνον ἀπειλοῦντα τοῖς κάμνουσιν
<lb/>οὐκ ἀποκόπτει τὴν τῆς σωτηρίας ἐλπίδα. βέλτιον οὖν εἰρῆσθαι
<lb/>τὴν γεγραμμένην συνδρομὴν ὀλέθριον ἢ θανατικὴν
<lb/>ἤ τι τοιοῦτον.
</p></div>

<div type="textpart" subtype="chapter" n="15">
<quote type="lemma" n="15">Οἱ ἐκστάντες ὀξέως ἐπιπυρέξαντες σὺν ἱδρῶτι φρενιτικοὶ
<lb/>γίνονται.</quote>

<pb n="546"/>

<p>Ἀσύμφωνον μὲν καλοῦμεν τὴν τοιαύτην ἑρμηνείαν.
<lb/>ἀσαφὴς δ’ αὐτῶν ἡ διάνοια γίνεται, δυναμένων ἀλλήλοις
<lb/>ἁπάντων τῶν ὀνομάτων συνάπτεσθαί τε καὶ χωρίζεσθαι.
<lb/>μία μὲν γάρ ἐστι σύνθεσις αὐτῶν, οἱ ἐκστάντες ὀξέως, εἶτ’
<lb/>ἀπ’ ἄλλης ἀρχῆς ἐπιπυρέξαντες ὀξέως. ἄλλη δ’ αὖ πάλιν
<lb/>σύνθεσις τὸ σὺν ἱδρῶτι, ποτὲ μὲν τῷ πρὸ αὐτοῦ, ποτὲ δὲ
<lb/>τῷ μετ’ αὐτὸ συνταττόμενον. δύναται γὰρ καὶ οὕτως ἡ ῥῆσις
<lb/>ἀναγνωσθῆναι, ἐπιπυρέξαντες σὺν ἱδρῶτι, κἄπειτα ἀφ’
<lb/>ἑτέρας ἀρχῆς φρενιτικοὶ γίνονται. δύναται δὲ καὶ σὺν
<lb/>ἱδρῶτι φρενιτικοὺς αὐτοὺς γίνεσθαι λέγειν ὁ γράψας ταῦτα.
<lb/>δῆλον οὖν ἐστιν ὅπερ ἀεὶ λέγω τὰς ἀσαφεῖς ἑρμηνείας οὐδὲν
<lb/>διδάσκειν. ἐννοήσαντας γὰρ ἡμᾶς τὸ ἀληθὲς ἐφαρμόσαι
<lb/>χρὴ δυναμένῃ λέξει προέσθαι τὸν λόγον ἢ κατατριβῆναι μὲν
<lb/>χρόνου πάμπολυ, οὐδὲν δ’ ἡμᾶς ἐπιμαθεῖν. ἐν ᾖ γὰρ χρήσει
<lb/>παρ’ αὐτοῦ χρὴ φέροντα τὸ ἀληθὲς ἐφαρμόζειν πειρᾶσθαι
<lb/>ταῖς κατὰ μέρος λέξεσιν, ἐν ταύτῃ βοήθεια μέν τις
<lb/>ἐξ ἡμῶν τῇ ῥῆσει γίνεται, κινδυνευούσῃ φανῆναι μοχθηρᾷ,


<pb n="547"/>

διδασκόμεθα δὲ οὐδὲν ἐξ αὐτῆς. ἀλλὰ καίτοι τούτων οὕτως
<lb/>ἐχόντων καὶ φαινομένης ἐναργοῦς τῆς τῶν ἀσαφῶν ἀχρηστίας,
<lb/>ὅμως οὐκ ὀλίγοι τῶν σαφῶν συγγραμμάτων ἥδιον
<lb/>ὁμιλοῦσι τοῖς ἀσαφέσι. μὴ τοίνυν ἐμὲ τοῦ μήκους τῆς
<lb/>ἐξηγήσεως μέμψαιτ’ ἄν τις, ἀλλὰ τὴν ἑαυτῶν ἄλογον ἐπιθυμίαν
<lb/>ὅσοι τὰ τοιαῦτα βιβλία προθύμως ἀναγινώσκουσιν.
<lb/>ἐγὼ μὲν γὰρ ὅτι οὐχ ἑκὼν ἐπὶ τὰς ἐξηγήσεις αὐτῶν ἥκω
<lb/>οἱ ἑταῖροι πάντες ἴσασι καὶ μάλιστα οἱ τῶν νῦν γραφομένων
<lb/>αἴτιοι. μοχθηρῶς δὲ πάντων ἐξηγησαμένων τὸ σύγγραμμα
<lb/>τοῦτο, κἀγὼ τοῖς ἀναγκάσασί με πεισθεὶς ἐπὶ τὴν
<lb/>ἐξήγησιν ἧκον, ἦς αὖθις ἀρξάμενοι λέγομεν. ἐὰν μὲν συνάψαντες
<lb/>ἀλλήλοις τό τ’ ἐκστάντες <milestone unit="ed2page" n="711"/>καὶ τὸ ὀξέως,
<lb/>ἔπειτα δὴ σιωπήσαντες εἴπωμεν, ἐπιπυρέξαντες σὺν ἱδρῶτι
<lb/>καὶ πάλιν ἐφεξῆς, φρενιτικοὶ γίνονται, τὴν ἐξήγησιν ποιησόμεθα
<lb/>τοιάνδε. πρῶτον μὲν ἐπισκεψώμεθα τὸ κοινὸν ἄπορον
<lb/>ἁπασῶν τῶν ἀναγνώσεων. ἐκστάντας γὰρ ὀξέως εἶπεν
<lb/>ἐν ἀρχῇ, οὓς κατὰ τὴν τελευτὴν τῆς ῥήσεως ἔφη φρενιτικοὺς
<lb/>γίνεσθαι, ὥσπερ οὐχὶ καὶ τῶν ἐκστάντων ἤδη φρενιτικῶν

<pb n="548"/>

ὄντων. ἐροῦμεν οὖν κατεσπάσθαι τὴν λέξιν ἐνδεικνυμένην
<lb/>διὰ τοῦ ἐπιπυρέξαντες, τὸ καὶ πρότερον αὐτοὺς,
<lb/>οἵπερ ἐξέστησαν, ὀξέως πυρέττοντας ὕστερον παύεσθαι, κἄπειτα
<lb/>πάλιν ἐξ ὑποστροφῆς πυρέξαι σὺν ἱδρῶτι. τούτους
<lb/>οὖν φησι φρενιτικοὺς γίνεσθαι. τὸ μὲν οὖν ὅτι γενήσονται
<lb/>φρενιτικοὶ λογισάμενος ἐκ τῆς ἔμπροσθεν αὐτοῖς γενομένης
<lb/>παρακοπῆς σφοδρᾶς, ἣν διὰ τῆς ἐκστάντες ἐδήλωσε
<lb/>φωνῆς. ἐκ δὲ τοῦ σὺν ἱδρῶτι τὴν ὑποστροφὴν γίνεσθαι
<lb/>βεβαιούμενος τὴν ὑπόνοιαν, ἐπειδὴ τὰς τοιαύτας εἰσβολὰς
<lb/>τῶν πυρετῶν, ἄν τ’ ἐξ ἀρχῆς ἄν τε μεθ’ ὑποστροφῆς γίνωνται,
<lb/>πλῆθος ἴσμεν ἐνδεικνυμένας. ἐπεὶ τοίνυν ὅσα περιττὰ
<lb/>κατὰ τοὺς χυμοὺς ἢ ἐν ποσότητι ἐν αὐτοῖς ἢ ἐν
<lb/>ποιότητι ἀθροίζεται κατὰ τὸ σῶμα, ταῦτα ἐπὶ τοὺς πεπονθότας
<lb/>εἴωθε ῥεῖν τόπους, ἐπεπόνθει δὲ τούτοις ὁ ἐγκέφαλος,
<lb/>οὐκ ἂν γὰρ ἐξέστησαν ὀξέως ἂν ἐπιπυρέξωσι καὶ μάλιστα
<lb/>μεθ’ ἱδρῶτος. εὔλογον οὖν ἐστιν ἐλπίσαι φρενιτικοὺς
<lb/>οὕτως <milestone unit="ed1page" n="176"/>ἔσεσθαι. γνωσθήσεται γὰρ ἡ διάθεσις αὐτῶν
<lb/>ὅλη τοιάδε τις οὖσα, πλήθους χολωδῶν δριμέων εὐθὺς

<pb n="549"/>

ἐν ἀρχῇ ῥυέντος ἐπὶ τὸν ἐγκέφαλον ἐκστῆναί τινι συμβαίνει,
<lb/>τούτου δ’ αὖθις εἰς ἕτερόν τι μόριον μεταῤῥυέντος παύσασθαι
<lb/>τὴν ἔκστασιν. ἂν δ’ ἐπιπυρέξωσιν οὗτοι μεθ’ ἱδρῶτος,
<lb/>ἐπὶ τὸ πεπονθὸς αὐτοῖς παλινδρομήσει τὸ χολῶδες
<lb/>πλῆθος, ὡς γενέσθαι φρενιτικούς. ἐὰν δὲ τὸ ὀξέως τῷ
<lb/>ἐπιπυρέξαντες συντάξωμεν, ὁ λόγος ἔσται τοιοῦτος. οἱ ἐκστάντες
<lb/>εἶτα παυσάμενοι καὶ πάλιν ἐπιπυρέξαντες ὀξέως σὺν
<lb/>ἱδρῶτι φρενιτικοὶ γενήσονται, τῆς προῤῥήσεως καὶ ταύτης
<lb/>καὶ τῆς προειρημένης οὐκ ἐχούσης τὸ διηνεκὲς, ἀλλ’ ὥσπερ
<lb/>καὶ ἄλλαι πολλαὶ τὸ πλειστάκις. ἐὰν δὲ τῷ σὺν ἱδρῶτι τὸ
<lb/>φρενιτικοὶ γενήσονται συντάξωμεν, ὁ λόγος ἔσται καθ’ ἑτέραν
<lb/>ἀνάγνωσιν τῶν προειρημένων κατὰ τὴν ἀρχὴν τῆς ῥήσεως
<lb/>τοιόσδε· κατὰ μὲν τὴν προτέραν οἱ ἐκστάντες ὀξέως,
<lb/>εἶτα ἐπιπυρέξαντες, φρενιτικοὶ σὺν ἱδρῶτι γίνονται· κατὰ
<lb/>δὲ τὴν β΄ οἱ ἐκστάντες φρενιτικοὶ σὺν ἱδρῶτι γίνονται. καὶ
<lb/>δύναται μὲν ὁ γράψας ταῦτα τοιοῦτον ἄῤῥωστον ἑωρακέναι,
<lb/>τὸ πολλάκις δὲ προειρημένον οὐχ ἕξει. πολλὰ μέντοι καὶ

<pb n="550"/>

ἄλλα τῶν κατὰ βιβλίον τοῦτο γεγραμμένων οὐκ ἔστιν ὡς
<lb/>ἐπὶ τὸ πολὺ γιγνόμενα, τοῦ γράψαντος αὐτὰ θεασαμένου
<lb/>μέν τινας ἀῤῥώστους τοιούτους, οὔπω δὲ γιγνώσκοντος εἴτε
<lb/>τὸ διηνεκὲς ἔχουσιν εἴτε τε τὸ πλειστάκις. ἔοικε γὰρ ἐκ τηρήσεως
<lb/>μᾶλλον οὐ τῆς τῶν παθῶν οἰκείας κατασκευῆς ὁ
<lb/>γράψας ταύτας ἀποφάσεις ἐθέλειν ποιεῖσθαι. τῷ δ’ οὕτως
<lb/>ἀθροίζοντι τὴν ἰατρικὴν θεωρίαν οὐχ ἑκατὸν, ἀλλὰ χιλίων
<lb/>ἐτῶν ἐστι χρεία καὶ διὰ τοῦτο τὴν μικρὰν καὶ ταπεινὴν ὁ
<lb/>Ἱπποκράτης ηὔξησεν ἐπὶ πλεῖστον, οἷς ἔκ τε τῆς ἱστορίας
<lb/>ἔμαθε καὶ αὐτὸς ἐθεάσατο τὴν λογικὴν κρίσιν προσθείς.
<lb/>ἐκ πολλῶν οὖν ὑπονοήσαιεν ἄν τις οὐκ εἶναι τοῦ Ἱπποκράτους
<lb/>σύγγραμμα τὸ βιβλίον τοῦτο, πολυλογεῖ γὰρ ἐμπειρικῶς
<lb/>αὐτὸ συνθεὶς, μὴ δυνάμενος εἰς τὸ καθόλου λογικῶς
<lb/>ἀναγαγεῖν τὰ θεωρήματα.
</p></div>

<div type="textpart" subtype="chapter" n="16">
<quote type="lemma" n="16"><milestone unit="ed2page" n="712"/>Οἱ φρενιτικοὶ βραχυπόται, ψόφου καθαπτόμενοι,
<lb/>τρομώδεες.</quote>

<pb n="551"/>

<p>Οὐκ αὐτοὶ ψόφου καθαπτόμενοι βέλτιον ἦν εἰπεῖν,
<lb/>ἀλλ’ ὦν ὁ ψόφος καθάπτεται. τὸ μέντοι λεγόμενον ἀληθές
<lb/>ἐστιν, ὑπὸ γὰρ τῶν ψόφων θορυβοῦνται, παραπλησίως τοῖς
<lb/>δειλοῖς, ὅταν ἐξαίφνης ἀκούσωσι μεγάλης βροντῆς ἢ θηρίον
<lb/>τι θεάσωνται πλησίον. ἀλλὰ καὶ βραχυπόται πάντως εἰσὶν
<lb/>οἱ φρενιτικοὶ, καίτοι διάθεσιν ἔχοντες θερμὴν καὶ ξηρὰν
<lb/>ὥστε καὶ τὴν γλῶτταν ἔχειν διὰ τὴν πολλὴν ξηρότητα τραχεῖαν.
<lb/>ἐδίδαξε δὲ ὁ Ἱπποκράτης ἡμᾶς ὅτι τούτοις ἡ γνώμη
<lb/>νοσεῖ, κατὰ τὸν ἀφορισμὸν, ἐν ᾧ φησιν, ὁκόσοι πονέοντές
<lb/>τι τοῦ σώματος τὰ πολλὰ τῶν πόνων μὴ αἰσθάνονται,
<lb/>τουτέοισιν ἡ γνώμη νοσεῖ. καὶ μέντοι κἀν τῷ τρίτῳ τῶν
<lb/>ἐπιδημιῶν, ἐν τῇ λοιμώδει καταστάσει περὶ τῶν φρενιτικῶν
<lb/>αὐτὸς εἶπεν, ἄδιψοι δὲ οὗτοι πάνυ ἦσαν. τρομώδεις
<lb/>δὲ οὐ πάντες ἐγίνοντο οἱ φρενιτικοὶ, ἀλλ’ οἱ χείριστα διακείμενοι,
<lb/>καθάπερ εἴρηται καὶ πρόσθεν. ἔνιοι δὲ βραχυπόπαι
<lb/>γράψαντες ἀξιοῦσιν ἀκούειν τοὺς ὑποτοπουμένους τὰ
<lb/>βραχύτατα, καὶ τοῦτο μαρτυρεῖν φασι τὸ ψόφου καθαπτόμενοι,

<pb n="552"/>

τουτέστι ταραττόμενοι, διὰ τὸ καὶ βραχύτατα ὑποτοπεῖσθαι,
<lb/>τουτέστιν ὑποπτεύειν.
</p></div>

<div type="textpart" subtype="chapter" n="17">
<quote type="lemma" n="17">Τὰ ἐξ ἐμέτου ἀσώδεος, κλαγγώδης φωνὴ, ὄμματα ἐπίχνουν
<lb/>ἔχοντα, μανικά· οἷον καὶ ἡ Ἑρμοζύγου ἐκμανεῖσα ὀξέως
<lb/>ἄφωνος ἀπέθανε.</quote>
<p>Εἰ τινάς που θέρους ὥρᾳ καύματος ἰσχυροτάτου διὰ
<lb/>κόνεως ὁδοιπορήσαντας, τεθέασαι ξηροὺς ἱκανῶς ἔχοντας
<lb/>τοὺς ὀφθαλμοὺς, ὡς δοκεῖν τοῦ καλουμένου χνοῦ μεστοὺς
<lb/>εἶναι, τούτους ἐν νῷ λαβὼν νοήσεις ὃ βούλεται δηλοῦν ἡ
<lb/>προκειμένη ῥῆσις. ἔστι γὰρ τῶν κατ’ αὐτὴν εἰρημένων τὸ
<lb/>κυριώτατον τοῦτο. κοινὸν μὲν οὖν τῶν τε μαραινομένων
<lb/>καὶ τῶν σφοδρότατα φρενιτιζόντων, οὐ μὴν δυσχερῆ τὴν
<lb/>γνῶσιν ἐχόντων τῶν μαραινομένων ἑωρακότι ποτὲ κἂν ἕνα.
<lb/>τοῖς μὲν γὰρ μαραινομένοις ἐκτέτηκε πᾶν ὅσον ἐστὶ κατὰ
<lb/>τὸ πρόσωπόν τε καὶ τοὺς κροτάφους σαρκῶδες, ἅμα τῷ καὶ

<pb n="553"/>

τοὺς ὀφθαλμοὺς κοίλους ἱκανῶς γεγονέναι. οἱ φρενιτικοὶ
<lb/>δὲ χωρὶς τούτων τὸν ὀφθαλμὸν ἐπίχνουν ἔχουσι, πρὸς τῷ
<lb/>καὶ τὸ βλέμμα θρασὺ μὲν τοῖς φρενιτικοῖς, δειλὸν δ’ εἶναι
<lb/>τοῖς μαραινομένοις. ὁ δὲ ἀσώδης ἔμετος κοινὸν μὲν σύμπτωμα
<lb/>τοῖς τοιούτοις φρενιτικοῖς ἐστι πρός τινας τῶν
<lb/>κακοήθων πυρετῶν, ὥσπερ καὶ ἡ κλαγγώδης φωνή. γίνεται
<lb/>δὲ ὁ μὲν ἀσώδης ἔμετος ἐπί τε χολώδει καὶ δακνώδει χυμῷ,
<lb/>ἡ φωνὴ δὲ κλαγγώδης διὰ ξηρότητα φωνητικῶν ὀργάνων,
<lb/>ὡς ἐν τοῖς περὶ φωνῆς ὑπομνήμασι δέδεικται. ὅταν
<lb/>οὖν τοῖς φρενιτικοῖς ταῦτα συμπέσοι, μανιωδῶς παραπαίουσιν,
<lb/>ὅπερ ταὐτὸν βούλεται σημαίνειν τῷ σφοδρῶς καὶ γίνεται
<lb/>τοῦτο διά τε τήν κακοήθειαν τοῦ χυμοῦ καὶ τὴν
<lb/>ἄμετρον ξηρότητα, διὸ καὶ ἄφωνοι γίνονται.
</p></div>

<div type="textpart" subtype="chapter" n="18">
<quote type="lemma" n="18"><milestone unit="ed2page" n="713"/>Ἐν πυρετῷ καυσώδει ἤχων προσγενομένων μετὰ
<lb/>ἀμβλυωγμοῦ καὶ κατὰ τὰς ῥῖνας προσελθόντος βάρεος,
<lb/>ἐξίστανται μελαγχολικῶς.</quote>

<pb n="554"/>

<p>Γίνεται μὲν ὁ καυσώδης πυρετὸς καὶ δι’ ἄλλας αἰτίας,
<lb/>ὡσαύτως δὲ καὶ διὰ τὸν ἐγκέφαλον φλεγμαίνοντα. τούτῳ
<lb/>γὰρ ἕπεται καὶ ἡ διηνεκὴς παραφροσύνη ἐκ τῶν οἰκείων
<lb/>τῆς φρενίτιδος σημείων. ἐκ δὲ τοῦ πλεονάζοντος ὑγροῦ τῇ
<lb/>κεφαλῇ γεννᾶται πνεῦμα φυσῶδες, διὸ καὶ οἱ ἦχοι γίνονται.
<lb/>ὡσαύτως καὶ ἀμβλυωγμὸς παχέος τινὸς ὑγροῦ ἢ πνεύματος
<lb/>ἐμπίπτοντος τοῖς ὀφθαλμοῖς. ἀλλὰ καὶ κατὰ τὰς ῥῖνας
<lb/>ἐμπεσὸν ὑγροῦ πλῆθος αἴσθησιν ποιεῖ βάρους ἐν αὐταῖς.
<lb/>εἰκὸς δ’ ἔσθ’ ὅτε γίνεσθαι τὴν τῶν εἰρημένων συμπτωμάτων
<lb/>συνδρομὴν καὶ διὰ συνεχῆ πυρετὸν χολώδους ὕλης
<lb/>ἐμφερομένης ταῖς φλεψὶ καὶ στεγομένης ἐκεῖσε, ἑξῆς καὶ
<lb/>πνεύματα φυσώδη πρὸς τὴν κεφαλὴν πέμποντα πρὸς ὦτά
<lb/>τε καὶ ὀφθαλμοὺς, πλῆθός τε κατὰ τὰς ῥῖνας ὑγροῦ. εἰ
<lb/>δέ που ἐγκαυθῇ, εἴτ’ ἐν τῇ κεφαλῇ ἡ ξανθὴ χολὴ εἴτ’ ἐν
<lb/>ὅλῳ τῷ σώματι, πρὸς τὸ μελαγχολικώτερον ῥέπει, κἀκεῖθεν
<lb/>πρὸς αὐτὸν ἐκπέμπεται, καὶ διὰ τοῦτο ἐξίστανται
<lb/>μελαγχολικῶς.
</p></div>

<pb n="555"/>

<div type="textpart" subtype="chapter" n="19">
<quote type="lemma" n="19">Αἱ παρακρούσιες σὺν φωνῇ κλαγγώδει, γλώσσης σπασμοὶ
<lb/>τρομώδεες, καὶ αὗται τρομώδεες γενόμεναι ἐξίστανται,
<lb/>σκληρυσμὸς τουτέοισιν ὀλέθριον.</quote>
<p>Ὅταν ἐπὶ φρενίτιδι παραφροσύνη γένηται θερμὸν οὔσῃ
<lb/>καὶ ξηρὸν πάθος, τῇ ἐν αὐτῇ δὲ ξηρότητι μεταδοθείσῃ τῇ
<lb/>τραχείᾳ ἀρτηρίᾳ, γίνεται ἡ φωνὴ κλαγγώδης, ὥσπερ τῷ
<lb/>ταῖς ὑγρότησιν ἀναποθείσαις βραγχώδης, ἀλλ’ οὐχ ὡς ἴδια
<lb/>τῆς φρενίτιδος. γίνονται γὰρ καὶ ἑτέροις νοσήμασιν, οὐδὲ
<lb/>γὰρ συνυπάρχουσι διηνεκῶς τῇ φρενίτιδι. ὁ γοῦν τρόμος
<lb/>γίνεται τῇ γλώσσῃ, διὰ τὴν ἐκ τοῦ προειρημένου πάθους
<lb/>ξηρὰν δυσκρασίαν αἰονησάσης τῆς ψυχικῆς δυνάμεως. σπασμοὶ
<lb/>δὲ τῇ τῶν ἐν αὐτῇ μυῶν ξηρότητι ἕπονται, τῇ κεφαλῇ
<lb/>συμπασχόντων. ὥσπερ καὶ ἡ φωνὴ τρομώδης δι’ ἀτονίαν
<lb/><milestone unit="ed1page" n="177"/>ὑπὸ τῆς αὐτῆς δυσκρασίας. ταῦτα δὲ σύμπαντα τὰ
<lb/>προειρημένα συμπτώματα δι’ ἐπίτασιν γινόμενα τῆς ἐν τῇ
<lb/>κεφαλῇ ξηρότητος ἔκστασιν δηλοῦσι γενέσθαι. τούτοις δὲ

<pb n="556"/>

πᾶσι σκληρυνθεῖσιν ὀλέθριον διὰ τὴν ἐν τῷ ἐγκεφάλῳ ἄμετρον
<lb/>γεγονυῖαν ξηρότητα.
</p></div>

<div type="textpart" subtype="chapter" n="20">
<quote type="lemma" n="20">Αἱ τρομώδεες γλῶσσαι σημεῖον οὐχ ἱδρυμένης γνώμης.</quote>
<p><milestone unit="ed2page" n="714"/>Εἴρηταί μοι πολλάκις ὡς αἱ τρομώδεις γλῶσσαι
<lb/>δι’ ἀσθένειαν τῆς ψυχικῆς δυνάμεως γίνονται. σημεῖον
<lb/>δ’ ἐστὶν οὐχ ἱδρυμένης γνώμης, διὰ τὸ ἐπὶ τῇ φρενίτιδι
<lb/>γίνεσθαι. πάσχοντος γὰρ τοῦ ἐγκεφάλου καὶ τοῦ πάθους
<lb/>ὄντος θερμοῦ ἠρεμεῖν οὐ δύναται. ὥσπερ γὰρ τοῦ ψυχροῦ
<lb/>τὸ ποιεῖν στάσιμα δυσκίνητά τε καὶ ἀκίνητα ἐν οἷς
<lb/>ἐμφιλοχωρήσει, οὕτως τοῦ θερμοῦ τὸ κινεῖν ἀεὶ καὶ μὴ
<lb/>ἐᾶν ἠρεμεῖν. μέλλων οὖν ὁ Ἱπποκράτης δηλῶσαι τὴν ἐν τῇ
<lb/>κεφαλῇ διάθεσιν ὁποία τίς ἐστιν, οὐχ ἱδρυμένην γνώμην
<lb/>ὠνόμασεν. οὐκ ἔστι δὲ ἡ τρομώδης γλῶσσα τῶν οἰκείων
<lb/>τῆς φρενίτιδος σημείων ἐνταῦθα, ἀλλὰ τῶν κατὰ συμπάθειαν


<pb n="557"/>

πασχόντων ἑτέρῳ τινὶ πρωτοπαθοῦντι ἢ διὰ γειτνίασιν
<lb/>ἢ διὰ κοινωνίαν τῶν ἐν αὐτῇ μορίων.
</p></div>

<div type="textpart" subtype="chapter" n="21">
<quote type="lemma" n="21">Ἐπὶ τοῖσι χολώδεσι ἀκρήτοισι διαχωρήμασι τὸ ἀφρῶδες
<lb/>ἐπάνθισμα κακόν· ἄλλως τε καὶ ὀσφὺν προηλγηκότι καὶ
<lb/>παρενεχθέντι.</quote>
<p>Ὅτι μὲν ὁ ἀφρὸς γίνεται διὰ ψύξιν καὶ διὰ θερμότητα
<lb/>δῆλον ἐκ τοῦ τοὺς ἀνέμους ἀφροὺς ἐμποιεῖν τοῖς ὕδασι
<lb/>καὶ τὴν ἐν τῷ λέβητι ζέουσαν θερμασίαν. τὸ γοῦν ἐν
<lb/>τοῖς χολώδεσι διαχωρήμασιν ἀφρῶδες ἐπάνθισμα, οἷον ἄνθος
<lb/>ἄνωθεν ἐπικείμενον, ζέσιν οὐ μικρὰν ἐνδείκνυται τῆς
<lb/>τοιαύτης χολῆς. προοδυνῶνται δὲ τὴν ὀσφὺν διὰ τὸ δριμεῖαν
<lb/>εἶναι καὶ δακνώδη τὴν ἐν τοῖς ἐντέροις διερχομένην
<lb/>χολήν. τοῦ γὰρ τοιούτου διαχωρήματος παρενεχθέντος τοῖς
<lb/>ἐντέροις, οὐ τοῖς κατ’ ὀσφὺν μόνον, ἀλλὰ καὶ τοῖς λοιποῖς,
<lb/>ὀδύναι τούτοις ἐπακολουθοῦσι.
</p></div>

<pb n="558"/>

<div type="textpart" subtype="chapter" n="22">
<quote type="lemma" n="22">Τὰ ἀραιὰ κατὰ πλευρὸν ἐν τουτέοισιν ἀλγήματα παραφροσύνην
<lb/>σημαίνει.</quote>
<p>Ἐλλιπῶς οὕτως καὶ ἀπροσδιορίστως ῥηθεὶς ὁ περὶ τῶν
<lb/>ἀλγημάτων τῶν πλευρῶν λόγος ἀσάφειαν οὐ τὴν τυχοῦσαν
<lb/>ἐμποιεῖ. ἀλλ’ ἡμεῖς σπουδάζοντες ἐν σαφεῖ διδασκαλίᾳ τὰ
<lb/>πρὸς αὐτοῦ ἀσαφῶς εἰρημένα διδάξαι τῆς ἐξηγήσεως ἐφαψόμεθα.
<lb/>ἀραιὰ ὀδύνη γίνεται ἐν πλευραῖς, ὅταν τι φυσῶδες
<lb/>πνεῦμα γεννᾶται ἐν αὐταῖς. τοῦτ’ οὖν καταλεπτυνθὲν
<lb/>καὶ διαφορηθὲν παύει τὴν ὀδύνην, εἶθ’ ὕστερον πάλιν
<lb/>ἕτερον γεννηθὲν αὔξει ταύτην. ἡ γοῦν οὕτως ἀραιὰ γιγνομένη
<lb/>ὀδύνη παραφροσύνην οὐ σημαίνει. ὅταν δὲ φλεγμαίνῃ
<lb/>ἡ πλευρὰ καὶ ποτὲ μὲν συνεχοῦς αἰσθάνεται τῆς ὀδύνης ὁ
<lb/>κάμνων, ποτὲ δὲ διὰ χρόνου δείκνυσι τὴν γνώμην νοσεῖν,
<lb/>οὐχὶ παντελῶς σημεῖον γοῦν τὸ τοιοῦτο παραφροσύνης.
</p></div>

<pb n="559"/>

<div type="textpart" subtype="chapter" n="23">
<quote type="lemma" n="23">Αἱ μετὰ λυγγὸς ἀφωνίαι κάκιστον.</quote>
<p><milestone unit="ed2page" n="715"/>Ἀφωνίαι γίνονται μὲν καὶ διὰ τὴν τῶν φωνητικῶν
<lb/>ὀργάνων βλάβην καὶ διὰ τὴν ἀρχὴν τῶν νεύρων
<lb/>πεπονθυῖαν. ἡ δὲ λὺγξ οἶον σπασμώδης τίς ἐστι τοῦ στόματος
<lb/>τῆς γαστρὸς διάθεσις ἐπὶ πλήθους ὑγρῶν βαρυνομένου
<lb/>ἢ δακνομένου ἢ διὰ ψύξιν ἀνιωμένου. τίνι παθόντων
<lb/>οὖν τῶν φωνητικῶν ὀργάνων λὺγξ ἐπηκολούθησε; λείπεται
<lb/>οὖν ἢ πλῆθος ὑγροῦ τοῦ καὶ τὴν ἀφωνίαν ἐμποιήσαντος
<lb/>παραῤῥυῆναι εἰς τὸ στόμα τῆς γαστρὸς ἢ διὰ τὸ
<lb/>εἶναι δριμὺ ἢ ψυχρόν.
</p></div>

<div type="textpart" subtype="chapter" n="24">
<quote type="lemma" n="24">Αἱ μετ’ ἐκλύσιος ἀφωνίαι κάκιστον. ἐν ἀφωνίῃ πνεῦμα
<lb/>οἷον τοῖσι πνιγομένοισι πρόχειρον πονηρόν. ἆρά γε καὶ
<lb/>παρακρουστικὸν τὸ τοιοῦτον;</quote>

<pb n="560"/>

<p>Πνίγονταί τε εἰκότως, διότι ἀέρος πλῆθος οὐχ ὑπάρχει,
<lb/>φαινόμενόν τε λέγειν αὐτῷ ἔθος ἐστὶ τὸ τοιοῦτον
<lb/>πνεῦμα. φαίνονται γὰρ οὗτοι πάντες οἱ τὴν τοιαύτην
<lb/>εἰσπνοὴν εἰσπνέοντες, ὅλας κινεῖν τὰς ὠμοπλάτας, ὡς καὶ
<lb/>διὰ τῶν ἀμφιεσμάτων ἐναργῶς ὁρᾶσθαι τὴν κίνησιν, ὡς ἂν
<lb/>ἰσχυρῶς ἐνεργούντων αὐτῶν τοῖς ἄνω μέρεσι τοῦ θώρακος.
<lb/>εἰκότως οὖν ἐνταῦθα μὲν ὠνόμασε πρόχειρον τὸ τοιοῦτον
<lb/>πνεῦμα, κατὰ δὲ τὸ δεύτερον τῶν ἐπιδημιῶν μετέωρον·
<lb/>πρόχειρον μὲν, ἐπειδὴ φαίνεται προχείρως, ὅπερ ἐστὶν ἑτοίμως
<lb/>τε καὶ ῥᾳδίως τοῖς τὸν κάμνοντα θεωμένοις εἰωθότων
<lb/>ἡμῶν αὐτῶν ἀντιδιαιρεῖν τοῖς ἀποκεκρυμμένοις καὶ μὴ φαινομένοις
<lb/>τὸ πρόχειρον· μετέωρον δὲ, ἐπειδὴ τὰ μετέωρα
<lb/>μέρη τοῦ θώρακος οἱ οὕτως ἀναπνέοντες φαίνονται κινοῦντες.
<lb/>δύναται τοιγαροῦν τὸ τοιοῦτο πνεῦμα καὶ διὰ τὴν τῶν
<lb/>ἀναπνευστικῶν ὀργάνων στενοχωρίαν γίνεσθαι καὶ διὰ τὴν
<lb/>ἀρχὴν τῶν νεύρων πεπονθυῖαν, ἣν ἐδείξαμεν ὀρθῶς τὸν
<lb/>Ἱπποκράτην βλαβεῖσαν ἡγεῖσθαι μεγάλην ἀναπνοὴν ἐργάζεσθαι.
<lb/>δυναμένης οὖν καὶ τῆς ἀφωνίας αὐτῶν τε τῶν

<pb n="561"/>

φωνητικῶν ὀργάνων βεβλαμμένων καὶ διὰ τὴν ἀρχὴν τῶν
<lb/>νεύρων πεπονθυῖαν γίγνεσθαι καὶ τοῦ προχείρου πνεύματος
<lb/>ὁμοίως, ἄδηλον ἦν ὅσον ἐπὶ τούτοις εἰ παραφρονήσουσι,
<lb/>καὶ διὰ τοῦτο ἀμφιβάλλων εἶπεν, ἆρά γε καὶ παρακρουστικὸν
<lb/>τὸ τοιοῦτον; περὶ μέντοι τοῦ πονηρὸν εἶναι τὸ σημεῖον
<lb/>οὐχ ὡς ἀμφιβάλλων, ἀλλ’ ὡς βεβαίως ἐπιστάμενος ἀπεφήνατο.
<lb/>εἰ γὰρ μὴ τῆς ἀρχῆς τῶν νεύρων πεπονθυίας, ἀλλ’
<lb/>αὐτῶν τῶν ἀναπνευστικῶν τε καὶ φωνητικῶν ὀργάνων βεβλαμμένων
<lb/>ἡ ἀναπνοὴ τοιαύτη μετ’ ἀφωνίας ἐγγένηται,
<lb/>κίνδυνον οὐ τὸν τυχόντα φέρει, πνιγομένων ἐν τάχει τῶν
<lb/>οὕτω διακειμένων.
</p></div>

<div type="textpart" subtype="chapter" n="25">
<quote type="lemma" n="25">Αἱ ἐπ’ ὀλίγον θρασεῖαι παρακρούσιες θηριώδεές εἰσιν· οὐ
<lb/>μόνον ἐὰν ἐπ’ ὀλίγον χρόνον γίνωνται.</quote>
<p>Τάχα ἂν εἴποι τις ἐγκαλῶν τῷ λόγῳ τὰς ἐπὶ πολὺ γινομένας
<lb/>θρασείας παρακρούσεις μᾶλλον τῶν ἐπ’ ὀλίγον <milestone unit="ed2page" n="716"/>

<pb n="562"/>

εἶναι θηριώδεις. ἀλλὰ καὶ ταύτας μὲν οὐδὲ δεόμεθα ἐπιγνῶναι,
<lb/>τὰς δ’ ἐπ’ ὀλίγον γινομένας θρασείας, εἶτα παυσαμένας,
<lb/>ὑποπτεύειν συμβουλεύει καὶ μὴ πιστεύειν αὐταῖς
<lb/>ὡς οὐκ ἐπανελευσομέναις. αἱ μὲν γὰρ ἐπὶ πυρετοῖς θερμοῖς
<lb/>γινόμεναι παρακρούσεις οὐκ ἔχουσι τὸ θρασὺ, ταῖς
<lb/>δὲ φρενιτικαῖς λεγομέναις τοῦθ’ ὑπάρχει. δυνάμει τοιγαροῦν
<lb/>ὁ λόγος ἔσται τοιοῦτος· ὅταν ἴδῃς τινὰ θρασέως
<lb/>παρακρούσαντα, κἂν ὀλίγον ὕστερον παύσηται, γίνωσκε
<lb/>τοῦτον οὐ πυρετοῦ λόγῳ βλαβέντα τὴν γνώμην, ἀλλὰ τῷ
<lb/>φρενιτικὴν ὑποτρέφεσθαι διάθεσιν, ἥτις ὕστερον αὐξηθεῖσα
<lb/>θηριώδης σοι φανεῖται. θηριώδεις δ’ ὀνομάζει παραφροσύνας
<lb/>ἐν αἷς καὶ πατοῦσι καὶ λακτίζουσι καὶ δάκνουσι καὶ
<lb/>χολῶσιν, ὡς ἐπιβούλους τοὺς εἰσιόντας νομίζοντες.
</p></div>

<div type="textpart" subtype="chapter" n="26">
<quote type="lemma" n="26"><milestone unit="ed1page" n="178"/>Αἱ μετὰ καταψύξιος οὐκ ἀπυρέτῳ ἐφιδρώοντι τὰ

<pb n="563"/>

ἄνω, δυσφορίαι φρενιτικαὶ, ὡς καὶ Ἀρισταγόρῃ, καὶ μέντοι
<lb/>καὶ ὀλέθριαι.</quote>
<p>Τινὰ μὲν, ὡς καὶ πρόσθεν ἔφην, βέβαια γνωρίσματα
<lb/>ἀρχομένων γίνεσθαι νοσημάτων, τινὰ δ’ ἐστὶ μὲν ὡς τὸ
<lb/>πολὺ, ἀλλ’ ἐγγὺς τῶν βεβαίων. ἔνια δ’ οὐκ ἐγγὺς μὲν, οὐ
<lb/>μὴν ἤδη γε πόῤῥω. τινὰ δ’ ἀμφίδοξα καί τινα τούτων ἤδη
<lb/>κατωτέρω, περὶ ὧν ὅταν γράφει, ποτὲ μὲν ἀπορεῖν ὁμολογεῖ,
<lb/>ποτὲ δὲ ὀνομαστὶ μνημονεύει τῶν ἀνθρώπων, ἐφ’ ὧν
<lb/>ἐθεάσατο γενόμενόν τι τοιοῦτον, ὥσπερ καὶ νῦν ἅπαντα ἃ
<lb/>διῆλθε συμπτώματα καὶ ἄλλων ἐστὶ πυρετῶν. ἐγχωρεῖ γε
<lb/>μὴν καὶ φρενῖτιν ἐπ’ αὐτοῖς μάλιστα διὰ τὴν ἐφίδρωσιν
<lb/>τῶν ἄνω. τὸ δ’ ὀλεθρίας εἶναι τὰς τοιαύτας διαθέσεις,
<lb/>ἰάν τε φρενῖτιν ἐνέγκωσιν ἐάν τε μὴ, δῆλόν ἐστι τοῖς τε
<lb/>τῶν ἄχρι δεῦρο λελεγμένων μὴ παρέργως ἀκηκοόσι καὶ μεμνημένοις
<lb/>τῶν ἐν τῷ προγνωστικῷ.
</p></div>

<pb n="564"/>

<div type="textpart" subtype="chapter" n="27">
<quote type="lemma" n="27">Τὰ ἐν φρενίτισι πυκνὰ μεταπίπτοντα σπασμώδεα.</quote>
<p>Ἔμπροσθεν μὲν εἴρηκε τὸ ἐπιεικὲς ἐπὶ τῶν ἐν ἀρχῇ
<lb/>τῆς νόσου μεταπιπτόντων οὐκ ἀγαθὸν σημεῖον εἶναι, νυνὶ
<lb/>δὲ προέθετο περὶ τίνων μεταπιπτόντων ὁ λόγος ἐστὶν αὐτῷ
<lb/>διαρθρῶσαι. δύναται γὰρ καὶ συμπτώματα ταῖς δυνάμεσιν
<lb/>ἐναντία μεταβάλλειν εἰς ἄλληλα, καθάπερ ἐν τοῖς
<lb/>ἐφεξῆς αὐτὸς εἶπεν, ἄκρεα ἐπ’ ἀμφότερα ταχὺ μεταπίπτοντα
<lb/>κακόν· καὶ ἡ δίψα δὲ ἡ τοιαύτη κακόν. ἐπ’ ἀμφοτέρων
<lb/>γὰρ ἀκουστέον, ἐπὶ μὲν τῶν ἀκρέων ἐκθερμαινομένων σφοδρῶς
<lb/>καὶ πάλιν ψυχομένων ἰσχυρῶς, ἐπὶ δὲ τῆς δίψης γιγνομένης
<lb/>σφοδρᾶς καὶ μετ’ ὀλίγον οἰχομένης τελέως. οὐ
<lb/>ταὐτὸν δὲ τοῦτ’ ἔστι τὸ ἐπιεικὲς ταχὺ μεταπίπτειν. ἐπ’
<lb/>ἐκείνου μὲν γὰρ ἐξ ἀγαθοῦ πρὸς τὸ μοχθηρὸν, αὖθις δ’
<lb/>ἐξ ἐκείνου πρὸς τὸ κατὰ φύσιν ἐπάνοδος γίνεται, κατὰ δὲ
<lb/>τὴν νῦν εἰρημένην ῥῆσιν μετάπτωσις ἐκ μοχθηρῶν συμπτωμάτων

<pb n="565"/>

εἰς μοχθηρὰ δηλοῦται. αἱ τοιαῦται δὲ ἅπασαι
<lb/>μεταπτώσεις ἐπὶ χυμοῖς μεταῤῥέουσι γίνονται. τοῖς μὲν
<lb/>γὰρ ἑνὶ μορίῳ στηριχθεῖσιν ἓν εἶδος ἕπεται συμπτώματος
<lb/>οἰκεῖον τῇ τε τοῦ μορίου φύσει <milestone unit="ed2page" n="717"/>καὶ τῇ τοῦ χυμοῦ
<lb/>δυνάμει. καὶ μὴν ἐκ τοῦ διαμένειν ἐπ’ αὐτῶν τὴν φρενῖτιν
<lb/>ἐστηρίχθαι τις ἂν ἐν τῇ κεφαλῇ τὸν τὸ πάθος ἐργαζόμενον
<lb/>ὑπονοήσειε χυμόν. ὄντως οὖν κατ’ αὐτὸν τὸν ἐγκέφαλον ἡ
<lb/>μετάῤῥυσίς ἐστιν, ἄλλοτε κατ’ ἄλλο μέρος αὐτοῦ τι γινομένη,
<lb/>τὴν μὲν ἰδέαν τοῦ πάθους φυλάττουσα, κατὰ μέρος δ’
<lb/>ὑπαλλάττουσα τὰ συμπτώματα. καὶ νῦν ὁ γράψας τὸ προκείμενον
<lb/>βιβλίον ἐπὶ τῶν τοιούτων μεταπτώσεων ποιεῖται
<lb/>τὸν λόγον, ἵνα κροκυδίζοντες ἢ καρφολογοῦντες ἐφ’ ἡσυχίας
<lb/>πολλῆς ὀλίγον ὕστερον ἀναπηδῶσιν ἢ καί τι μανιῶδες πράξωσιν,
<lb/>εἶτ’ αὖθις ἡσυχάσωσιν ἢ μέμψωνταί τι τῶν ἔξωθεν
<lb/>οὐ παρόν. ὥσπερ οὖν κελεύουσιν ἀπενεχθῆναι τοὺς σαλπιστὰς
<lb/>ἢ τοὺς αὐλητὰς οὐδ’ ἑνὸς τοιούτου παρόντος. ὡς
<lb/>γὰρ τὸ κροκυδίζειν καὶ τὸ καρφολογεῖν βλάβη τῆς ὀπτικῆς
<lb/>ἐστιν αἰσθήσεως, οὕτω ταῦτα τῆς ἀκουστικῆς. καὶ κατὰ

<pb n="566"/>

τὴν ὀσφραντικὴν δὲ παραπλήσιον γίνεται σύμπτωμα, δυσώδεις
<lb/>τινὰς ὀσμὰς οὐ παρούσας αἰτιωμένων αὐτῶν. εἰσὶ δ’
<lb/>οἳ καὶ τῶν ἐπικειμένων τι κελεύουσιν αἴρειν, ὡς βαρῦνον
<lb/>σφοδρῶς ἢ θερμαῖνον ἢ δάκνον ἢ ψῦχον βαστάζοντες, τῆς
<lb/>ἁπτικῆς αἰσθήσεως ἐν τοῖς τοιούτοις συμπτώμασι βεβλαμμένης.
<lb/>εἰκὸς οὖν ἐστι τὸν συγγραφέα τοῦ βιβλίου τούτου
<lb/>τὰς τῶν συμπτωμάτων μεταπτώσεις αἰτιᾶσθαι, διαμένοντος
<lb/>τοῦ φρενιτίζειν. ἑώρανται γὰρ ἡμῖν οὐκ ὀλιγάκις αἱ τοιαῦται
<lb/>παρακοπαὶ διὰ παντὸς μὲν ἐν τῷ παρανοεῖν ἔτι ὄντος
<lb/>τοῦ κάμνοντος, ὑπαλλαττομένου δὲ τοῖς τρόποις κατὰ πάντα
<lb/>τὰ γένη τῶν ψυχικῶν ἐνεργειῶν. ὡς γὰρ ἐπὶ τῶν αἰσθητικῶν
<lb/>διῆλθεν, οὕτω κἀπὶ τῶν κατὰ λόγον καὶ γνώμην μνήμην
<lb/>τε καὶ νόησιν ὁρῶμεν ἐνίοτε τοῖς φρενιτικοῖς μεταπτώσεις
<lb/>γιγνομένας, ὥστε ποτὲ μὲν ὀργίζεσθαι, ποτὲ δ’ ἐνήδεσθαι
<lb/>ἢ σπουδαίου τινὸς ἔχεσθαι λόγου παραφρονοῦντας
<lb/>αὐτούς. καὶ γὰρ ῥήτορος ἤκουσα μελετῶντος ἐν παρακοπῇ
<lb/>καὶ γραμματικοῦ βιβλίον ἀναγινώσκειν οἰομένου Βακχυλίδειον
<lb/>ἢ Σαπφικόν. ἀριθμητικοῦ δέ τινος ἢ γεωμέτρου

<pb n="567"/>

θεωρήματα διερχομένου τῆς αὐτῆς τέχνης. ἐὰν οὖν ταῦτα
<lb/>σεμνῶς λέγοντες ὀλίγον ὕστερον αἰσχρῶν καὶ ἀσελγῶν πραγμάτων
<lb/>μνημονεύσωσιν, ὅπερ ἐν ταῖς ἐπιδημίαις αἰσχρομυθεῖν
<lb/>ἐκάλεσεν, ἡ μετάπτωσις οὐκ ἐκ φαύλων εἰς ἐπιεικῆ,
<lb/>ἀλλ’ ἐκ μοχθηρῶν εἰς μοχθηρὰ γίνεται. καθάπερ ἐνίοτε
<lb/>θρασύτατοι κατά τινα καιρὸν ὀφθέντες οἱ παραφρονοῦντες
<lb/>ὀλίγον ὕστερον φαίνονται δειλοὶ καὶ κατεπτηχότες. ὁρᾶται
<lb/>γὰρ τὰ τοιαῦτα περὶ αὐτοὺς συμπτώματα ποτὲ μὲν μηδὲ
<lb/>τὰ φοβερώτατα φοβουμένους, ἐνίοτε δ’ ἐπὶ τοῖς σμικροτάτοις
<lb/>ἐκπληττομένους. τῶν γοῦν τοιούτων μεταπτώσεων
<lb/>δοκεῖ μοι καὶ κατὰ τὴν ἑπομένην ῥῆσιν γεγραφὼς παράδειγμα,
<lb/>καθ’ ἥν φησι τὰ οὐρούμενα μὴ ὑπομνησάντων ὀλέθρια.
<lb/>νόει οὖν μοί τινα τὰς εἰρημένας μεταβολὰς ἁπάσας
<lb/>ἐσχηκότα περὶ τε τὴν οὔρησιν καὶ τὰ ἄλλα, ὅσα κατὰ τὴν
<lb/>μνήμην σφάλλονταί τινες, νόησον δὴ καὶ κατὰ τὰς αἰσθητικὰς
<lb/>παρατυπώσεις ἁπάσας ἐν μέρει σφαλλόμενον, ὡσαύτως
<lb/>καὶ κατὰ τὰς διανοητικὰς, ἐπὶ τοῦ τοιούτου, κατὰ μὲν
<lb/>τὸν ἐγκέφαλόν ἐστι τὸ αἴτιον, ἀλλ’ ἄλλοτ’ ἄλλον αὐτοῦ τόπον

<pb n="568"/>

ἐνοχλεῖ μεταῤῥέον. ἐδείχθησαν δ’ ἡμῖν αἱ τοιαῦται
<lb/>μεταῤῥύσεις γινόμεναι τῶν δεχομένων μορίων ἑκάστου τὸ
<lb/>περιττὸν ὠθοῦντος εἰς ἕτερον ἀφ’ ἑαυτοῦ. καὶ τοίνυν εἰκός
<lb/>ἐστιν, ἐὰν ἄλλοτ’ ἐξ ἄλλου μέρους τοῦ κατὰ τὸν ἐγκέφαλον
<lb/>εἰς ἄλλο καταῤῥέων ὁ λυπῶν χυμὸς ὑπὸ πάντων
<lb/>ὠθεῖται, τοῖς ἀποπεφυκόσιν αὐτοῦ νεύροις ἐμπεσών ποτε
<lb/>σπασμὸν ἐπενεγκεῖν. εἴρηκε γὰρ αὐτὸς ὁ Ἱπποκράτης ὑπὸ
<lb/>πληρώσεως καὶ κενώσεως τὸ πάθος τοῦτο γίνεσθαι.
</p></div>

<div type="textpart" subtype="chapter" n="28">
<quote type="lemma" n="28"><milestone unit="ed2page" n="718"/>Τὰ οὐρούμενα μὴ ὑπομνησάντων ὀλέθρια. ἆρά γε
<lb/>τουτέοισιν οὐρέεται, οἷον εἰ τὴν ὑπόστασιν ἀναταράξειας;</quote>
<p>Ἐπὶ φρενιτικῶν ἄκουε τοῦ λεγομένου, παραβάλλοντος
<lb/>αὐτοῦ τοὺς μετὰ τῆς ὑπὸ τῶν παρόντων ἀναμνήσεως οὐροῦντας,
<lb/>τοῖς χωρὶς ταύτης. οἵτινες οὐδὲ ἀγγεῖον αἰτοῦσιν,
<lb/>ἀλλ’ ἀτάκτως καὶ ἀλόγως εἰς τὴν στρωμνὴν προΐενται
<lb/>τὸ οὖρον. εὔδηλον οὖν, ὅτι πολὺ χεῖρον ἔχουσιν οὗτοι τῶν

<pb n="569"/>

μηδ’ ὅλως οὐρούντων, εἰ μή τις αὐτοὺς ὑπομνήσειεν. ἐπ’
<lb/>ἐκείνων μὲν γὰρ ἓν γοῦν τι σώζεται τῶν κατὰ φύσιν ἔργων
<lb/>τῆς διανοίας, φυλαττομένων οὖρον εἰς τὴν στρωμνὴν ἀποκρίνειν,
<lb/>ἐπὶ τούτων δ’ ἀπόλωλε καὶ τοῦτο· τὸ δὲ προσκείμενον
<lb/>ἐπὶ τῇ τελευτῇ τῆς ῥήσεως, ἔνθα φησὶν, ἆρά γε τούτοισιν
<lb/>οὐρέεται; οἷον εἰ τὴν ὑπόστασιν ἀναταράξειας; διὰ
<lb/>τοῦτό μοι δοκεῖ προστεθεικέναι, διότι τοιαύτην ἰδέαν οὔρων
<lb/>ἐφ’ ἑνὸς ἢ δυοῖν ἐθεάσατο τῶν οὕτως οὐρούντων. ἀδύνατον
<lb/>οὖν ἐκ τῆς τοῦ πράγματος φύσεως ἐνδεικτικῶς ἀποφήνασθαι
<lb/>τὸ καθόλου μετὰ τοῦ μηδ’ ἐκ τῆς ἐμπειρίας
<lb/><milestone unit="ed1page" n="179"/>ἐσχηκέναι τι πιστὸν ὀλιγάκις ἑωραμένου τοῦ πράγματος,
<lb/>εἰκότως τὸν τῆς ἀπορίας δηλωτικὸν προσέθηκε σύνδεσμον
<lb/>τὸν ἆρα. τολμήσωμεν οὖν ἡμεῖς ἀποφήνασθαι τὸ
<lb/>καθόλου, καθάπερ ἔμπροσθεν ἐπ’ ἄλλων ἐποιήσαμεν, ὡς
<lb/>τοῦ τῶν ὠμῶν χυμῶν πλήθους ἤτοι πεττομένων ἢ πνευματωθέντων
<lb/>ἡ τοιαύτη τῶν οὔρων ἰδέα σύμπτωμά ἐστιν,
<lb/>οὐ φρενίτιδος. ἀλλὰ καὶ τοῦτο καὶ γενέσθαι ποτὲ δύναται
<lb/>τοῖς φρενιτικοῖς καὶ μὴ γενέσθαι, καθάπερ τι καὶ

<pb n="570"/>

ἄλλο σύμπτωμα τῶν οὔτ’ οἰκείων φρενίτιδι οὔτ’ ἐναντίων
<lb/>αὐτῇ.
</p></div>

<div type="textpart" subtype="chapter" n="29">
<quote type="lemma" n="29">Οἱ παλμώδεες δι’ ὅλου, ἆρά γε ἀφώνως τελευτῶσι;</quote>
<p>Δῆλός ἐστι πάλιν ἐνταῦθα παλμώδη τινὰ τεθεαμένος,
<lb/>ἤτοι δι’ ὅλου τοῦ σώματος ἢ τῷ τυχόντι μέρει. ἄδηλον
<lb/>γὰρ πότερον εἶπε τὸ δι’ ὅλου, κἄπειτα πλησίον τοῦ θανάτου
<lb/>γενόμενον ἄφωνον ἰδὼν ὄντα, οὐ δυνάμενος ἐμπειρικῶς
<lb/>οὕτε λογικῶς εὑρεῖν ἐξ ἀνάγκης ἀφωνίαν ἑπομένην τῷ παλμώδει
<lb/>παθήματι καὶ διὰ τοῦτο ἐπιζητῶν καὶ ἀπορῶν προστεθεικέναι
<lb/>τῷ λόγῳ τὸν ἆρα σύνδεσμον. ἡμεῖς οὖν πάλιν
<lb/>ἀποφαινόμεθα κἀνταῦθα τὸν παλμὸν, καθότι δέδεικται, διὰ
<lb/>πνεῦμα φυσῶδες γιγνόμενον, τοῦ φυσώδους ἀθροιζομένου
<lb/>πνεύματος διὰ ψύξιν. ὅταν οὖν ὅλον τὸ σῶμα παλμῶδες
<lb/>γένηται, δυνατὸν τὸν οὕτως ἔχοντα διὰ ψύξιν ἀποθανεῖν
<lb/>ἄφωνον, μηκέτι τῶν τὸν λάρυγγα κινούντων μυῶν ἢ τῶν

<pb n="571"/>

εἰς τούτους ἐμβαλλόντων νεύρων ἐνεργεῖν δυναμένων. διὰ
<lb/>τοῦτ’ οὖν αὐτὸ βέλτιόν ἐστιν ἀκούειν τοὺς δι’ ὅλου τοῦ
<lb/>σώματος παλμώδη κίνησιν ἔχοντας. οὔτε γὰρ ἡ πεῖρα τοῦτο
<lb/>ἔδειξεν οὔτ’ εὔλογόν ἐστι τῷ τυχόντι μέρει παλμώδει γενομένῳ
<lb/>συμπάσχειν τὰ φωνητικὰ μόρια.
</p></div>

<div type="textpart" subtype="chapter" n="30">
<quote type="lemma" n="30"><milestone unit="ed2page" n="719"/>Τὰ ἐν τοῖσι φρενιτικοῖσι μετὰ καταψύξεως πτυελίζοντα
<lb/>μέλανα ἀνεμεῖται.</quote>
<p>Ἐπεὶ μηδέν ἐστιν ἄλλο τι ὑπονοῆσαι σημαίνειν τὴν
<lb/>πτυελίζουσαν φωνὴν, ὅτι μὴ τὸ πτύειν πολλάκις ἢ πληροῦσθαι
<lb/>συνεχῶς πτυέλου τὸ στόμα, διὰ τοῦτο κἀγὼ καὶ οἱ
<lb/>ἄλλοι πάντες οὕτως ἤκουσαν ὅσοι τὸ βιβλίον ἐξηγήσαντο.
<lb/>καὶ μέντοι καὶ φαίνεται πληρούμενον σιάλου λεπτοῦ τὸ
<lb/>στόμα τοῖς μέλλουσιν ἐμεῖν διὰ τὴν κοινωνίαν τοῦ χιτῶνος,
<lb/>ἑνὸς ὄντος αὐτοῦ συνεχοῦς, τοῦ τε τὸ στόμα πᾶν ἔνδον
<lb/>ὑπαλείφοντος τῇ φάρυγγι καὶ τοῦ κατὰ τὸν στόμαχόν τε

<pb n="572"/>

καὶ τὴν γαστέρα· καὶ διὰ τοῦτο ἐνίοτε τὸ κάτω σείεται χεῖλος
<lb/>εἰς ἔμετον ὁρμῶντος τοῦ στόματος τῆς γαστρός. ἐνδείκνυται
<lb/>γὰρ ἡ σεῖσις τοῦ χείλους δάκνεσθαί τε καὶ σπαράττεσθαι
<lb/>καὶ κλονεῖσθαι τὸν ἐκτεταμένον ἀπὸ τοῦ στόματος
<lb/>ἐπὶ τὴν γαστέρα χιτῶνα. ἐπὶ μὲν οὖν τῶν δυναμένων εἰπεῖν
<lb/>ἃ πάσχουσι καὶ καρδιωγμός ἐστι σημεῖον οὐ σμικρὸν
<lb/>ἐμέτου μέλλοντος, ἀλγοῦσί τε καὶ κεφαλὴν καί τι καὶ τοῖς
<lb/>ὀφθαλμοῖς φαντάζονται ὀρφνῶδες. εἴρηται γοῦν ἐν τῷ προγνωστικῷ
<lb/>ταῦτα· ὅστις δ’ ἂν ἐν πυρετῷ μὴ θανατώδει
<lb/>φησὶ κεφαλὴν ἀλγέειν ἢ καὶ ὀρφνῶδές τι πρὸ τῶν ὀφθαλμῶν
<lb/>φαίνεσθαι, ἢν καρδιωγμὸς τουτέων προσγένηται, χολώδης
<lb/>ἔμετος παρέπεται· τῶν φρενιτικῶν δ’ οὐ δυναμένων
<lb/>ἃ πάσχουσι λόγῳ δηλοῦν, ἐξ ὧν αὐτοὶ θεώμεθα μόνων ἐπιχειροῦμεν
<lb/>τῇ προγνώσει. θεώμεθα δὲ ἐπὶ τῶν φρενιτικῶν
<lb/>τὸ λεπτὸν τῇ συστάσει πτύελον ἱκανώτατον ἐνδείξασθαι τὸν
<lb/>ἔμετον. οὐ γὰρ ἂν ἄλλως ἐν ξηρῷ νοσήματι φρενίτιδι,
<lb/>καθ’ ὃ καὶ ἡ γλῶττα πολλάκις γίνεται ξηροτάτη, περιττεῦον
<lb/>ἐν τῷ στόματι φαίνοιτο τὸ λεπτὸν ὑγρόν. ἡ δὲ κατάψυξις

<pb n="573"/>

αὐτῷ προσερχομένη τὴν ποιότητα δηλοῖ τοῦ μέλλοντος
<lb/>ἐμεῖσθαι χυμοῦ. διὰ μὲν οὖν τὸν πτυελισμὸν, ὅτι γενήσεταί
<lb/>τις ἔμετος, διὰ δὲ τὴν κατάψυξιν ὅτι μελάνων ἔνεστι
<lb/>προγνῶναι.
</p></div>

<div type="textpart" subtype="chapter" n="31">
<quote type="lemma" n="31">Κώφωσις καὶ οὖρα ἀκατάστατα, ἐξέρυθρα, ἐναιωρούμενα,
<lb/>παρακρουστικά. τοῖσι τουτέοισιν ἰκτεροῦσθαι κακόν. κακὴ
<lb/>δὲ καὶ ἡ ἐπὶ ἰκτέρῳ μώρωσις. τούτους ἀφώνους μὲν,
<lb/>αἰσθανομένους δὲ συμβαίνει γίνεσθαι. οἶμαι δὲ κα κοιλίαι
<lb/>καταῤῥήγνυνται τουτέοισιν, οἷον ἐγένετο Ἑρμίππῳ,
<lb/>καὶ ἀπέθανεν.</quote>
<p>Εἴρηταί μοι καὶ πρόσθεν, ὡς ἐν οἷς πάθεσιν οὔτε
<lb/>τήρησιν ἐπὶ πολλῶν εἶχεν ἀῤῥώστων οὔτε τῆς τοῦ πράγματος
<lb/>φύσεως ἔνδειξιν βεβαίαν, ἐπὶ τούτων εἴωθεν ἤτοι τοὺς
<lb/>ἀνθρώπους ὀνομαστὶ γράφειν, ἐφ’ ὧν ἐθεάσατο τὰ συμπτώματα
<lb/>ἢ περὶ ὧν ἑκάστοτε πεποίηται τὴν διήγησιν, ἢ ζητεῖν

<pb n="574"/>

ἔτι καὶ ἀπορεῖν ὁμολογεῖ, πῇ ποτ’ ἔχει τὸ ἀληθές. ἔοικεν
<lb/>οὖν καὶ νῦν ἐπί τινος Ἑρμίππου θεάσασθαι τὰ κατὰ τὴν
<lb/>προκειμένην ῥῆσιν εἰρημένα συμπτώματα παρακρούσαντός
<lb/>τε καὶ ἰκτερωθέντος ἐπὶ κωφώσει καὶ οὔροις ἐξερύθροις
<lb/>ἀκαταστάτοις. ἡ μὲν δὴ κώφωσις ἕν τι τῶν ἐνδεικνυμένων
<lb/>ἐστὶ πεπονθέναι τὸν ἐγκέφαλον. ἐξέρυθρα δὲ οὖρα διαφέρει
<lb/><milestone unit="ed2page" n="720"/>μὲν δή που τῶν ὑπερύθρων, ἃ κατὰ τὸ προγνωστικὸν
<lb/>εἴρηται χρόνου μὲν εἶναι σημεῖα, μὴ μέντοι κινδύνου.
<lb/>τίνα δ’ ἄλλα νοήσειε τις ἐξέρυθρα ἢ τὰ καλούμενα
<lb/>πρὸς ἁπάντων αἱματώδη, πολλοῖς τῶν νεφριτικῶν οὐρούμενα;
<lb/>καὶ εἴπερ ταῦτα βούλεται δηλοῦν, ἀνάλογόν τι σημαίνει
<lb/>τοῦ πρόσθεν εἰρημένου, κοιλίης περίπλυσις ἐξέρυθρος.
<lb/>ὥσπερ οὖν ἐκείνην ἔφαμεν ἥπατος ἀῤῥωστοῦντος γίνεσθαι,
<lb/>κατὰ τὸν αὐτὸν τρόπον ἐπὶ νεφροῖς κακοπραγοῦσιν, οὖρον
<lb/>ἐξέρυθρον ἐροῦμεν γίγνεσθαι. τὸ δ’ ἀκατάστατον αὐτοῦ
<lb/>μετὰ τοῦ φαίνεσθαί τινα παχύτερα τῆς ὅλης οὐσίας τῶν
<lb/>οὔρων ἐναιωρούμενα ταραχὴν ἐνδείκνυται κατὰ τὰς φλέβας

<pb n="575"/>

ὑπάρχειν ἅμα θερμασίᾳ τινὶ παρὰ φύσιν, οὐκ ὀλίγου
<lb/>πνεύματος ἠθροισμένου φυσώδους. ὥσπερ οὖν ἐνδεχόμενόν
<lb/>ἐστιν ἐπὶ τῶν εἰρημένων συνόδων παρακροῦσαι τὸν ἄνθρωπον,
<lb/>οὕτως οὐκ ἀναγκαῖον. ἡ γὰρ ἐπιπλοκὴ τῶν σημείων
<lb/>οὐχ ἁπάντων ἐστὶν ὁμογενὴς, τῆς μὲν κωφώσεως
<lb/>τὴν κεφαλὴν ἐνδεικνυμένης πεπονθέναι, τῶν δ’ ἐξερύθρων
<lb/>οὔρων τοὺς νεφροὺς, τῶν δὲ ἀκαταστάτων οὔρων ἐν τοῖς
<lb/>ἐναιωρήμασι, πρῶτον μὲν ἐν ταῖς φλεψὶν ἀπέπτων χυμῶν
<lb/>ταραχὴν ἐνδεικνυμένων, κατὰ συμβεβηκὸς δὲ καὶ τῇ τῆς
<lb/>παρακρούσεως γενέσει συντελούντων. τὸ δ’ ἐφεξῆς τῶν εἰρημένων
<lb/>γεγραμμένον, τὸ τοὺς τοιούτους ἰκτεροῦσθαι κακὸν,
<lb/>ἀληθὲς μέν ἐστιν, ἀλλ’ ὅτι συνδρομὰς ἑτερογενῶν σημείων
<lb/>οὐ χρὴ ποιεῖσθαι κατὰ τὰς τοιαύτας διδασκαλίας ἔμπροσθεν
<lb/>δέδεικται. καὶ μὲν δὴ καὶ περὶ τοῦ κακὸν εἶναι μώρωσιν
<lb/>ἐπὶ τοῖς ἰκτέροις εἴρηται πρόσθεν ἡνίκα προειπὼν
<lb/>ἐν φρενιτικοῖς λευκὴ διαχώρησις κακὸν, ἐπήνεγκεν, ἆρά γε
<lb/>καὶ ἐπὶ τούτοισι νωθρότης γίνεται; καὶ γὰρ μεταλαμβάνει
<lb/>τὸν λόγον εἰς ἑτέρας φωνὰς, ἀντὶ μὲν τῆς λευκῆς διαχωρήσεως,
<lb/>ἥτις ἐστὶν ἴδιον τῶν ἰκτερικῶν σύμπτωμα τοῦ πάθους

<pb n="576"/>

αὐτοῦ μνημονεύσας, ἀντὶ δὲ τῆς νωθρότητος τὴν
<lb/>μώρωσιν εἰπών. τούτους οὖν, φησὶν, ἀφώνους μὲν, αἰσθανομένους
<lb/><milestone unit="ed1page" n="180"/>δὲ συμβαίνει γίνεσθαι. φαίνονται δὲ
<lb/>τῶν ἀφώνων ἐν ὀξέσι νοσήμασι γιγνομένων ἔνιοι μὲν οὐδ’
<lb/>αἰσθανόμενοι διὰ τὸ τῆς ἀρχῆς πάθος ἀμφοτέρων αὐτοῖς
<lb/>τῶν συμπτωμάτων ἑπομένων, ἔνιοι δὲ μόνον ἄφωνοι γιγνόμενοι
<lb/>καὶ τούτων οἱ μὲν ἅμα τῷ καὶ τὰς ἄλλας κινήσεις
<lb/>ὅσαι κατὰ προαίρεσιν γίνονται βεβλάφθαι πάσας, οἱ δέ τὴν
<lb/>φωνὴν μόνην. ἐὰν οὖν ἅμα τῇ φωνῇ καὶ τῶν ἄλλων ἐνεργειῶν
<lb/>ἡ βλάβη γένηται, τῆς ἀρχῆς τῶν νεύρων ἐστὶ τὸ
<lb/>πάθος· ἐὰν δὲ μόνης τῆς φωνῆς, μόνων τῶν φωνητικῶν
<lb/>ὀργάνων. ἀλλ’ ἐπί γε τῆς προειρημένης συνδρομῆς, ὅταν
<lb/>πλησίον ἤδη ἥκωσι τοῦ θανάτου, τὸ τῆς ἀφωνίας αὐτῆς
<lb/>ἀκολουθεῖ σύμπτωμα. τὸ δ’ ἐπὶ τῷ τέλει τῆς ὅλης ῥήσεως
<lb/>εἰρημένον, καὶ κοιλίαν καταῤῥήγνυνται, οἷον ἐγένετο καὶ Ἑρμίππῳ
<lb/>καὶ ἀπέθανεν, οὕτως αὐτὸν εἰκὸς εἰρηκέναι, διότι
<lb/>μήτε ἐτεθέατο πολλάκις ἑπόμενον τὸ σύμπτωμα τοῦτο τῇ
<lb/>προκειμένῃ συνδρομῇ μήτ’ αὖ λογικῶς εὑρεῖν ἠδυνήθη.
</p></div>

<pb n="577"/>

<div type="textpart" subtype="chapter" n="32">
<quote type="lemma" n="32">Κώφωσις ἐν ὀξέσι καὶ ταραχώδεσι παρακολουθοῦσα κακόν.</quote>
<p>Γίνεται μὲν καὶ διά τινα χυμὸν κατὰ τοὺς ἀκουστικοὺς
<lb/>πόρους σφηνωθέντα κώφωσις οὐδὲν ἔχουσα κακόηθες.
<lb/>γίνεται δὲ ἐνίοτε καὶ τῆς ἀκουστικῆς δυνάμεως νενεκρωμένης,
<lb/>ἣν ἐν τοῖς ὀξέσιν ἅμα καὶ ταραχώδεσι νοσήμασιν ὁρῶμεν
<lb/>συμπίπτουσαν, ὑπὲρ ἧς νῦν ἀπεφήνατο, κακὸν εἶναι λέγων
<lb/>αὐτὴν σύμπτωμα, οὔτε τὸ ἆρα προσθεὶς οὔτ’ αὐτὸ
<lb/>τὸ ὄνομα τοῦ νοσήσαντος οὕτως, ἐπειδὴ ἔνεστιν ἀποφήνασθαι
<lb/>περὶ τῶν τοιούτων συμπτωμάτων.
</p></div>

<div type="textpart" subtype="chapter" n="33">
<quote type="lemma" n="33"><milestone unit="ed2page" n="724"/>Αἱ τρομώδεες ἀσαφέες καὶ ψηλαφώδεες παρακρούσιες
<lb/>πάνυ φρενιτικαὶ, ὡς καὶ τῷ Διδυμάρχῳ ἐν Κῷ.</quote>
<p>Γίνεται καί τι τοιοῦτον παραφροσύνης εἶδος οὐκ ὀλίγακις,
<lb/>ὡς ἡσυχάζοντα κατακεῖσθαι τὸν νοσοῦντα, μὴ ὅτι

<pb n="578"/>

θυρυβωδῶς κεκραγότα καὶ ἀναπηδῶντα, καθάπερ ἔμπροσθεν,
<lb/>ἀλλὰ μηδὲ φθεγγόμενον ὅλως, μηδὲ τὸ τῆς κατακλίσεως
<lb/>σχῆμα μεταβάλλοντα καὶ πολλάκις γε τοῖς οἰκείοις οὗτοι
<lb/>παρέσχον δόξαν, ὡς εἰ γένοιτό τις σιγὴ κοιμηθησομένοις.
<lb/>συγκλείσαντες οὖν τὰς θυρίδας ἡσυχάζουσιν ἐπιτηροῦντες·
<lb/>ἐν τούτοις τε τρίβεται χρόνος ἐνίοτε μακρὸς, τῶν
<lb/>μὲν οἰκείων τῶν καμνόντων ἐκ τοῦ μὴ φθέγγεσθαί τι μηδὲ
<lb/>κινεῖσθαι τὸν νοσοῦντα τεκμαιρομένων κοιμᾶσθαι τὸν ἄνθρωπον,
<lb/>αὐτοῦ δὲ τοῦ νοσοῦντος μήτε κοιμωμένου καὶ τὰς
<lb/>χεῖρας κινοῦντος ἀτρέμα, ὁμοίως τοῖς διὰ ψηλαφίας ἠρεμαίας
<lb/>ἅψασθαί τινος ἢ εὑρεῖν τι βουλομένοις. ἔπειτα τούτων
<lb/>οὕτως ἐχόντων ἔνιοι μὲν κεκλεισμένων τῶν βλεφάρων
<lb/>ταῦτα πράττουσι, καὶ εἰ προσελθών τις αὐτοῖς διαλέγοιτο,
<lb/>τινὲς μὲν οὐδ’ ὅλως ἀνοίγουσι τοὺς ὀφθαλμοὺς, ἔνιοι δὲ
<lb/>ἀνοίξαντες ἤτοι μικρὸν ὕστερον ἔκλεισαν ἢ ἀκινήτους φυλάττουσιν,
<lb/>ἔνιοι δ’ οὐδ’ ἂν ἐμβοήσῃ τις αὐτοῖς ἢ νύξῃ,
<lb/>τὰ βλέφαρα διανοίγουσι. περὶ τοιούτων οὖν φρενιτικῶν ὁ
<lb/>Ἱπποκράτης κατὰ τὸ γ΄ τῶν ἐπιδημιῶν οὕτως ἔγραψεν, οὐδ’

<pb n="579"/>

ἐξεμάνη τῶν φρενιτικῶν οὐδεὶς, ὥσπερ ἐπ’ ἄλλοις, ἀλλ’ ἄλλῃ
<lb/>τινὶ καταφορῇ νωθρῇ καρηβαρέες ἀπώλοντο. τοὺς δ’ αὐτοὺς
<lb/>τούτους φρενιτικοὺς κατὰ τὴν προκειμένην ῥῆσιν ὠνόμασεν
<lb/>ἀσαφεῖς, ὡς εἰ καὶ δυσγνώστους εἶπε τοῖς πολλοῖς
<lb/>οὐ μόνον τῶν ἰδιωτῶν, ἀλλὰ καὶ τῶν ἰατρῶν. οἴονται γὰρ
<lb/>ἐκείνους μόνους εἶναι φρενιτικοὺς, ὅσοι κεκράγασιν ἢ ἀναπηδῶσιν,
<lb/>Ἱπποκράτους τοὺς βεβλαμμένους τὰς φρένας οὕτως
<lb/>ὀνομάζοντος, κἂν διὰ παντὸς ἐν καταφορᾷ τινι τύχοιεν
<lb/>ὄντες. συνεισβάλλει μὲν οὖν ἐξ ἀρχῆς παραφροσύνη κώματι.
<lb/>δέδεικται γὰρ ἐν τῷ περὶ τοῦ παρ’ Ἱπποκράτει κώματος,
<lb/>ἐπὶ ταὐτὸν ἀναφέρων ἀμφοτέρας τὰς προσηγορίας,
<lb/>τήν τε τῆς καταφορᾶς καὶ τὴν τοῦ κώματος. ἀλλὰ τὸ μὲν
<lb/>τῆς ἡσυχίας ἀσαφὲς αἱ τοιαῦται φρενίτιδες οὐκ ἔχουσι.
<lb/>τὸ δ’, ὡς εἴρηται, νῦν ἀσαφὲς εἶδος φρενίτιδος ἐπὶ προήκοντι
<lb/>τῷ χρόνῳ γίνεται καὶ πάντας οὓς εἶδον οὕτω παθόντας,
<lb/>ἄῤῥωστον καὶ σκληρὸν καὶ στενὸν καὶ βραχὺν εἶχον
<lb/>τὸν σφυγμὸν, ὡς τεκμαίρεσθαι κεκμηκυίας τῆς δυνάμεως
<lb/>αὐτοῖς γίνεσθαι τὴν ἡσυχίαν, οὐ δυναμένοις ἰσχυρότατα κινεῖσθαι.

<pb n="580"/>

τινὲς δ’ αὐτῶν ὥσπερ τὰς χεῖρας ἠρέμα κινοῦσιν,
<lb/>οὕτω καὶ φθέγγονται βραχύτατα· καὶ τοῦτο λανθάνει
<lb/>τοὺς πολλοὺς καὶ μόνοις γίνεται κατάδηλον ὅσοι περ ἂν
<lb/>ἐγγυτέρω γενόμενοι κατακύψωσιν εἰς αὐτούς. ἔστι δ’ ὅτε
<lb/>πειρᾶταί τις πρὸς τὸ κατακούειν σαφῶς πλησίον αὐτῶν
<lb/>τοῦ προσώπου καταθεῖναι τὸ οὖς, ἀλλὰ καὶ ἡ τῶν χειρῶν
<lb/>κίνησις αὐτοῖς βραχεῖα τρομώδης οὖσα, λανθάνει τοὺς πολλοὺς,
<lb/>μόνοις τοῖς ἀκριβῶς κατασκεψαμένοις φαινομένη.
<lb/>τεκμήριον μὲν οὖν τοῦτ’ ἔστι τοῦ τὴν δύναμιν αὐτῶν ἀῤῥωστεῖν.
<lb/>ἑκτικὴν δέ τινα διάθεσιν εἶναι φρενίτιδος, ὥσπερ
<lb/>πυρετῶν ἐκείνων, οὓς δι’ αὐτὸ τοῦτο προσαγορεύομεν ἑκτικούς.
<lb/>εἴρηται δὲ περὶ αὐτῶν ἔν τε τοῖς περὶ τῆς διαφορᾶς
<lb/>τῶν πυρετῶν ὑπομνήμασι καὶ τοῖς τῆς θεραπευτικῆς μεθόδου
<lb/>γράμμασι καὶ μέντοι κἀν τῷ περὶ μαρασμοῦ, τὰ στερεὰ
<lb/>τοῦ ζώου μόρια κατειληφέναι τοὺς τοιούτους πυρετοὺς
<lb/>ἐνδεικνυμένους, οὐκ ἐπὶ χυμῷ σηπεδονώδει γίνεσθαι. <milestone unit="ed2page" n="722"/>
<lb/>καὶ τῆς φρενίτιδος οὖν ἐπὶ χολώδει χυμῷ τὴν γένεσιν ἐχούσης
<lb/>ὅταν ἐπὶ τὸν ἐγκέφαλον οὗτος κατασκήψει, κατ’ ἀρχὰς
<lb/>μὲν οὐδέπω τῆς ποιότητος αὐτοῦ κεκραμένης ὅλῳ τῷ σώματι

<pb n="581"/>

τοῦ ἐγκεφάλου, θορυβώδεις παραφροσύναι γίνονται.
<lb/>προήκοντος δὲ τοῦ χρόνου παραπλήσιόν τι πάσχει τοῖς ὑπὸ
<lb/>τῶν καλουμένων βαφέων ἐρίοις βαπτομένοις. καὶ γὰρ καὶ
<lb/>ταῦτα δευσοποιὰ γίνεται, τοῖς κατ’ ἀρχὰς ἴδιον ἔχουσι τὸ
<lb/>χρῶμα παραπλησίως. καὶ ἡ τοιαύτη τοίνυν οἷον βαφὴ τοῦ
<lb/>ἐγκεφάλου τὴν παραφροσύνην ἑκτικὴν ἴσχει καὶ διὰ τοῦτ’
<lb/>ἔστιν ἡ διάθεσις αὐτῶν μοχθηρὰ τοῖς ἑκτικοῖς πυρετοῖς
<lb/>ὡσαύτως, οὓς ἐδείκνυμεν ἀρχομένους μὲν συνίστασθαι μόγις
<lb/>λυομένους, συστάντας δὲ ἀκριβῶς καὶ ἐκπληρωθέντας
<lb/>οὐκέτι δύνασθαι λυθῆναι. ὀρθῶς οὖν εἴρηται τὰς τοιαύτας
<lb/>παρακρούσεις πάνυ φρενιτικὰς εἶναι. ταύτην τὴν ῥῆσιν,
<lb/>ὥσπερ καὶ ἄλλας τινὰς τῶν ἰατρῶν παρατρέχοντες οἱ ἐξηγηταὶ,
<lb/>χρονίζουσιν ἐν τοῖς σοφιστικοῖς ζητήμασιν. ὀνομάζω
<lb/>δὲ, ὡς ἴστε, σοφιστικὰ τὰ μηδὲν εἰς τὸ βέλτιον ἰατρεύειν
<lb/>συντελοῦντα. τοιαῦτα δὲ οὐκ ὀλίγα καὶ κατὰ τὰς ἐξηγήσεις
<lb/>εὑρίσκεται, τινὰ μὲν μᾶλλον ἀποκεχωρηκότα τοῦ πρὸς τὰς
<lb/>θεραπείας χρησίμου, τινὰ δὲ ἦττον, ὥσπερ ἀμέλει καὶ τὸ
<lb/>ζητῆσαι τὴν αἰτίαν, δι’ ἣν προσέθηκεν ἐπὶ τῷ τέλει τῆς

<pb n="582"/>

προκειμένης ῥήσεως, οἷον τῷ Διδυμάρχῳ ἐν Κῷ. δέδεικται
<lb/>γὰρ ἐν τῷ πρὸ τούτου λόγῳ, προσγράφειν ὀνομαστὶ τοὺς
<lb/>νοσήσαντας ἐπ’ ἐκείνων τῶν ῥήσεων ἐν αἷς οὐ τολμᾷ καθόλου
<lb/>τοῦ πράγματος, ὑπὲρ οὗ ποιεῖται τὸν λόγον, ἕν τι
<lb/>κοινὸν ἀποφήνασθαι. νυνὶ δὲ ἀληθές γε φαίνεται λέγων,
<lb/>καθόλου κατὰ πάντων τῶν οὕτως ἐχόντων ἀποφαινόμενος,
<lb/>οὐχ ὡς ἀμφιβάλλων, ἀλλ’ ὡς πάνυ πεπεισμένος. προσέθηκε
<lb/>γοῦν <milestone unit="ed1page" n="181"/>τῷ λόγῳ καὶ πάνυ φρενιτικαὶ, καίτοι δυνάμενος
<lb/>ἁπλῶς φρενιτικαὶ εἰπεῖν. δοκεῖ δέ μοι μαρτύριον τῷ
<lb/>λόγῳ προσγράψαι τὸν ἄῤῥωστον ὀνομαστὶ, διὰ τὸ πολλοὺς
<lb/>οὐ μόνον τῶν ἰδιωτῶν, ἀλλὰ καὶ τῶν ἰατρῶν ἐπὶ τῶν τοιούτων
<lb/>ἐξαπατᾶσθαι. καί μοι γοῦν ποτέ τις ἠμφισβήτησε
<lb/>περί τινος οὕτω φρενιτίζοντος, οὔτ’ ὀλεθρίως ἔχειν αὐτὸν
<lb/>οὔθ’ ὅλως φρενιτικὸν εἶναι νομίζων. ἴσως δὲ καὶ αὐτῷ τὸ
<lb/>προῤῥητικὸν τοῦτο γράψαντι τοιαύτη τις ἀμφισβήτησις
<lb/>ἐγένετο πρός τινα, διὸ τοῦ παθόντος ἐμνημόνευσεν ὀνομαστί.
</p></div>

<pb n="583"/>

<div type="textpart" subtype="chapter" n="34">
<quote type="lemma" n="34">Αἱ ἐκ ῥίγεος νωθρότητες οὐ πάνυ παρ’ ἑωϋτοῖσιν.</quote>
<p>Οὐκ οἶδ’ ὅπως ὃς ἔγραψε τοῦτο τὸ βιβλίον ἐν πολλαῖς
<lb/>ταῖς ῥήσεσιν ἀλλοκότῳ χρῆται τῇ λέξει, μεταβαίνων ἐνίοτε
<lb/>μὲν ἀπὸ τῶν παθῶν ἐπὶ τοὺς πάσχοντας ἀνθρώπους, ἐνίοτε
<lb/>δὲ ἀπὸ τῶν πασχόντων ἐπὶ τὰ πάθη. καὶ νῦν γοῦν προειπὼν,
<lb/>αἱ ἐκ ῥίγεος νωθρότητες, ἐπήνεγκεν, οὐ πάνυ παρ’
<lb/>ἑωϋτοῖσιν, καίτοι δυνάμενος εἰπεῖν οἱ ἐκ ῥίγεος νωθροὶ, οὐ
<lb/>πάνυ παρ’ ἑωϋτοῖσιν. ὃ δ’ οὖν λέγει τοιοῦτόν ἐστιν· ὅταν
<lb/>ἀκολουθήσει ῥίγει νωθρότης, οὐ πάνυ τὴν διάνοιαν οὗτοι
<lb/>ἀβλαβεῖς γίνονται, δηλοῦται γὰρ ἐκ τοῦ συμβάντος ἐψῦχθαι
<lb/>τὸ σῶμα μεγάλως. ἐμάθομεν δ’ ὅτι ταῖς καθ’ ὅλον τὸ
<lb/>σῶμα δυσκρασίαις ἕπεται πολλάκις ἡ τῆς διανοίας βλάβη,
<lb/>παθόντος ὁμοίως τῷ παντὶ σώματι τοῦ ἐγκεφάλου.
</p></div>

<pb n="584"/>

<div type="textpart" subtype="chapter" n="35">
<quote type="lemma" n="35"><milestone unit="ed2page" n="723"/>Οἱ περὶ ὀμφαλὸν πόνοι παλμώδεες ἔχουσι μέν τι
<lb/>καὶ γνώμης παράφορον. περὶ κρίσιν δὲ τουτέοισι πνεῦμα
<lb/>ἅλις ξὺν τόνῳ διέρχεται· καὶ οἱ κατὰ γαστροκνημίην πόνοι
<lb/>ἐν τούτοισι γνώμης παράφοροι.</quote>
<p>Τινὲς οὐ μόνον ἅλις, ὅπερ ἀθρόον σημαίνει, γράφουσιν,
<lb/>ἀλλὰ καὶ τὸ συχνὸν αὐτῷ προστιθέασιν, ἕτεροι δὲ τὸ γόνῳ
<lb/>διέρχεται, διὰ τοῦ γ γράφουσιν, οὐ διὰ τοῦ τ καὶ προστιθέασιν
<lb/>αὐτῷ εἴκελον, ὅλην τὴν λέξιν ποιοῦντες τοιάνδε, γόνῳ
<lb/>εἴκελον διέρχεται. ἔνιοι δὲ ἀντὶ τοῦ πνεῦμα φλέγμα
<lb/>γράφουσι. τὸν μὲν οὖν παλμὸν ἐδείξαμεν ὑπὸ φυσώδους
<lb/>πνεύματος γίνεσθαι, διὸ τοῦτο κατὰ μὲν τὸ διάφραγμα συστὰν
<lb/>παραβλάπτει τι καὶ τὴν γνώμην, ἐπειδὴ τοῖς νευρώδεσι
<lb/>μορίοις ἡ ἀρχὴ συμπάσχειν εἴωθεν. ὅταν δὲ κατ’ ἄλλο
<lb/>τι τῶν ἐνταῦθα μερῶν γένηται, τὰ μὲν τῆς γνώμης ἀβλαβῆ
<lb/>μένει, διέρχεται δ’ αὐτοῖς κριτικῶς φλέγμα συχνὸν κάτω

<pb n="585"/>

μετὰ τόνου, τουτέστι μετὰ προθυμίας ἰσχυρᾶς, ὁποία κατὰ
<lb/>τοὺς τεινεσμοὺς γίνεται. τοιαῦται δὲ τάσεις εἰώθασι συμβαίνειν
<lb/>ἐπὶ τοῖς παχέσι καὶ γλίσχροις χυμοῖς μόγις διερχομένοις
<lb/>εἰς τὰ εἴσω χωρία τῶν ἐντέρων· ἔν τισι δ’, ὡς
<lb/>ἔφην, τῶν ἀντιγράφων οὐ διὰ τοῦ τ γέγραπται, τόνῳ διέρχεται
<lb/>τὸ κενούμενον, ἀλλὰ διὰ τοῦ γ γόνῳ εἴκελον, τουτέστι
<lb/>γόνῳ ὅμοιον. εἴτε δὲ κατὰ τὴν σύστασιν εἴτε κατὰ τὴν
<lb/>χρόαν εἴτ’ ἄμφω βούλεται γόνῳ παραπλήσιον εἶναι τὸ κενούμενον,
<lb/>ἄδηλον ὑπάρχον ἐστίν. ὅ γε μὴν ὑπὸ Πραξαγόρου
<lb/>καλούμενος ὑαλώδης χυμὸς ὅμοιος ὢν ὑέλῳ κεχυμένῃ,
<lb/>τοιοῦτός ἐστιν, ὡς ὀδύνας μεγίστας τονώδεις παρέχειν, ὅταν
<lb/>διεξέρχηται τοὺς χιτῶνας τῶν ἐντέρων. ἔστι δὲ τῇ κράσει
<lb/>ψυχρότατος ἁπάντων τῶν κατὰ τὸ σῶμα γεννωμένων χυμῶν.
<lb/>ὅτι δ’ ἐκ τῶν παχυτέρων χυμῶν τὸ φυσῶδες πνεῦμα
<lb/>τὴν γένεσιν ἴσχει, καὶ τοῦτ’ ἔμπροσθεν ἤκουσας ἐν τοῖς περὶ
<lb/>τοῦ παλμοῦ λόγοις, οὐ μὴν οἵ γε κατὰ γαστροκνημίαν πόνοι
<lb/>παραφροσύνην ἐν τούτοις σημαίνουσι, διὸ κελεύουσιν
<lb/>ἡμᾶς οἱ βοηθοῦντες τῇ ῥήσει προσυπακοῦσαι καταπαυσάμενοι,
<lb/>τουτέστιν ἀλόγως ἐξαίφνης ἀφανισθέντες καὶ παρατίθενται

<pb n="586"/>

τὸν ἐγγεγραμμένον ἄῤῥωστον ἐν τῷ τρίτῳ τῶν ἐπιδημιῶν
<lb/>ἐν τῷ Δεάλκους κήπῳ κατακείμενον, ἐφ’ οὗ προειπὼν
<lb/>ὁ Ἱπποκράτης, ὅτι γούνατα καὶ κνήμας ἐπωδύνως εἶχε
<lb/>λωφησάντων αὐτῶν, ἀκολουθῆσαι παραφροσύνην φησὶν
<lb/>εἴρηταί τέ μοι πρόσθεν, ὡς οὐ χρὴ διὰ τοιούτων ἀῤῥώστων
<lb/>παραθέσεως ἐξηγήσεις ποιεῖσθαι. πάντα γὰρ ἔσται πάντων
<lb/>σημεῖα κατὰ τοῦτον τὸν λόγον. ἀλλὰ καὶ τὸ τοὺς κατὰ
<lb/>γαστροκνημίαν πόνους γνώμης γενέσθαι παραφόρους, ἐπειδὰν
<lb/>ἀφανισθῶσιν, οὐ προκειμένου κατὰ τὴν ῥῆσιν τοῦ παύσασθαι
<lb/>τοὺς τοιούτους πόνους, ἀτοπωτάτην ἔχει τὴν ἐξήγησιν.
<lb/>οὕτω γὰρ ἔξεστι πᾶν ὅτι ἂν βουληθῶμεν εἰς τοὐναντίον
<lb/>ἕλκειν, ὥστε κἂν κεφαλαλγίαν εὕρωμέν που γεγραμμένην,
<lb/>οὐ τὴν οὖσαν, ἀλλὰ παυσαμένην ἀκούειν ἡμᾶς καὶ
<lb/>βῆχα καὶ δύσπνοιαν, κἂν ἦχον ὤτων κἂν ὁτιοῦν ἄλλο.
</p></div></div>

<pb n="587"/>

<div type="textpart" subtype="book" n="2"><div type="textpart" subtype="chapter" n="36">
<head>ΓΑΛΗΝΟΥ ΕΙΣ ΤΟ ΙΠΠΟΚΡΑΤΟΥΣ
<lb/>ΠΡΟΡΡΗΤΙΚΩΝ ΒΙΒΛΙΟΝ ΠΡΩΤΟΝ
<lb/>ΥΗΟΜΝΗΜΑ ΔΕΥΤΕΡΟΝ.</head>
<quote type="lemma" n="36"><milestone unit="ed2page" n="724"/>Ἢν ἐναιωρηθῇ τι τῷ οὔρῳ, τοῦ κατὰ τὸν μηρὸν
<lb/>ἀλγήματος ἀφανισθέντος παρακρουστικὸν καὶ οἷα περὶ
<lb/>ἤχους τοιαῦτα.</quote>
<p>Ἔστι μὲν οὐκ ὀλίγον ἐν ὅλῳ τῷ βιβλίῳ τὸ ἀσαφές.
<lb/>τὸ δὲ τῆς διανοίας ἐφεξῆς ἴδωμεν. ἐὰν ἐναιωρηθῇ τι τῷ
<lb/>οὔρῳ τοῦ κατὰ τὸν μηρὸν ἀλγήματος, ὡς οἱ ἐξηγηταὶ λέγουσιν,
<lb/>ἀφανισθέντος, ἀσφαλέστερόν τε καὶ βεβαιότερον

<pb n="588"/>

ἀποφαινόμεθα περὶ τῆς ἐσομένης παραφροσύνης. οὐ μήν
<lb/>γ’ ἀληθὲς ὃ λέγουσιν, ἐὰν ὡς καθόλου λέγηται. τὸ γὰρ
<lb/>λευκὸν καὶ λεῖον καὶ ὁμαλὸν ἐναιώρημα κάλλιστόν ἐστιν.
<lb/>οὔκουν ἁπλῶς χρὴ λέγειν, ἐὰν ἐναιωρηθῇ τι τῷ οὔρῳ, τοῦ
<lb/>κατὰ τὸν μηρὸν ἀλγήματος ἀφανισθέντος, ἔσεσθαι παραφροσύνην,
<lb/>ἀλλ’ ἐὰν μοχθηρὸν ᾖ τὸ ἐναιώρημα, καὶ οὐδὲ
<lb/>τοῦτο αὔταρκες, ἀλλ’ εἴ τι κἂν ἓν ἅμα τοῖς εἰρημένοις γενήσεται
<lb/>παρακρουστικὸν σημεῖον. ἐνδέχεται γὰρ τοῦ κατασκήπτοντος
<lb/>εἰς τὸν μηρὸν χυμοῦ παλινδρομήσαντος ἄλλο
<lb/>τι κατωτέρω τῆς κεφαλῆς μόριον ὑποδειξάμενον αὐτὸ μὲν
<lb/>παθεῖν, κωλῦσαι δὲ βλαβῆναι τὴν κεφαλήν· ἐὰν ἀφανισθῇ
<lb/>μὲν τὸ κατὰ τὸν μηρὸν ἄλγημα, ἐναιώρημα δὲ φανεῖται
<lb/>μηδὲν τῆς κεφαλῆς πασχούσης· ὅτι ἐστὶν οὖρον ἄμεμπτον,
<lb/>μὴ ἔχον ἐναιώρημα. μόνον γὰρ ἕν ἐστιν ἄμεμπτον, ὅπερ ἂν
<lb/>ᾖ, κατὰ μὲν τὴν χρόαν ὕπωχρον μετρίως, κατὰ δὲ τὴν σύστασιν
<lb/>σύμμετρον, ἐν τῷ μεταξὺ δηλονότι τοῦ τε παχέος
<lb/>οὔρου καὶ λεπτοῦ. ἐγὼ μὲν οὖν ἀεὶ προσδιορίζομαι τὰ
<lb/>κατὰ τὸ βιβλίον ἀδιορίστως εἰρημένα. καὶ διὰ τοῦτο μέλλοντα

<pb n="589"/>

βλάψαι τοὺς ἀναγινώσκοντας αὐτά. τοῖς δ’ ἐξηγηταῖς
<lb/>ἀδιόριστος ἡ διδασκαλία γιγνομένη βλάπτει μᾶλλον ἢ
<lb/>ὠφελεῖ τοὺς νέους. ἀρετὴν γὰρ ἐξηγήσεως νομίζουσιν εἶναι
<lb/>συναγορεύειν τοῖς γεγραμμένοις ἐξ ἅπαντος <milestone unit="ed1page" n="182"/>τρόπου,
<lb/>κἂν προφανῶς ὑπάρχῃ ψευδῆ. ὅπου δὲ καὶ τοῦτο
<lb/>πράττουσιν ἑτοίμως ἐπὶ τῶν προφανῶν, πολὺ δήπου μᾶλλον
<lb/>ἐπὶ τῶν ἀφανῶν οὐδὲν αὐτοῖς μέλει τῆς ἀληθείας. τὸ
<lb/>δὲ ἐπὶ τῷ τέλει τῆς ῥήσεως εἰρημένον, <milestone unit="ed2page" n="725"/>τὸ καὶ οἷα
<lb/>περὶ ἤχους τοιαῦτα, καλὸν ἦν αὐτὸ καθ’ ἑαυτὸ γεγράφθαι
<lb/>χωρὶς τῆς τῶν οὔρων ἐπισκέψεως, ἵν’ ὁ λόγος ᾖ μερικὸς,
<lb/>ὃν μικρὸν ἔμπροσθεν εἶπον ἐγὼ καθόλου. τὰ γὰρ κατὰ
<lb/>μηρὸν ἀλγήματα παλινδρομήσαντος τοῦ ποιήσαντος αὐτὰ
<lb/>χυμοῦ δύναταί ποτε παραφροσύνην ἐνεγκεῖν, ἐπὶ τὴν κεφαλὴν
<lb/>ἀφικνουμένου τοῦ χυμοῦ σημεῖον οὖν ἔσται τῆς ἐπὶ
<lb/>τὴν κεφαλὴν ἀνόδου τὰ ἐν αὐτῇ συμπτώματα, ὧν εἰσι καὶ
<lb/>οἱ ἦχοι. γράφουσι δ’ ἔνιοι καὶ ὅσα περὶ κύστιν τοιαῦτα
<lb/>καὶ φασι δηλοῦν τὴν λέξιν οὐ μόνον ἐναιωρήματα σκοπεῖσθαι
<lb/>τῶν οὔρων, ὡς παρακρουστικὸν σημεῖον, ἀλλὰ καὶ εἴ

<pb n="590"/>

τι ἄλλο τοιοῦτον φαίνοιτο τῶν ἐκ τῆς κύστεως ἀποκρινομένων,
<lb/>ὥσπερ οὐ δυνηθέντες ἄνευ τούτου εἰπεῖν ὃ ὁ συγγραφεὺς
<lb/>ἠβουλήθη κατὰ τόνδε τὸν τρόπον ἑρμηνεῦσαι· ἄλλως
<lb/>τε καὶ ἢν οὖρον ἐναιωρηθῇ καὶ ὅσα ἄλλα κατ’ αὐτὸ γίγνεται
<lb/>παρακρουστικὰ σημεῖα. πάλιν κἀνταῦθα τοὺς νέους
<lb/>ἀναμνῆσαι ἀναγκαῖον μηδὲν τῶν ἐν οὔροις σημείων γίγνεσθαι
<lb/>παρακρουστικόν. ἐνδείκνυται γὰρ ταῦτα διάθεσιν μορίων
<lb/>ἥπατος καὶ νεφρῶν καὶ κύστεως καὶ τῶν τὸ αἷμα περιεχόντων
<lb/>ἀγγείων, ῥώμην τε καὶ ἀῤῥωστίαν τῆς τοὺς χυμοὺς
<lb/>γεννώσης δυνάμεως. τῶν δὲ κατὰ τὸν ἐγκέφαλον παθῶν
<lb/>ἄλλα συμπτώματά ἐστι καὶ σημεῖα, περὶ ὦν ἔμπροσθεν
<lb/>ἤκουσας.
</p></div>

<div type="textpart" subtype="chapter" n="37">
<quote type="lemma" n="37">Ἐπὶ κοιλίῃ ὑγρῇ, κοπώδει, κεφαλαλγικῷ, διψώδει, ἀγρύπνῳ,
<lb/>ἀσαφεῖ, ἀδυνάτῳ, οἷσι τὰ τοιαῦτα, ἐλπὶς ἐκστῆναι.</quote>

<pb n="591"/>

<p>Ἡ μὲν ὑγρὰ κοιλία, λέγοιτο δ’ ἂν οὕτως ἐφ’ ἧς ὑγρὰ
<lb/>διαχωρεῖται, καὶ ἡ κοπώδης αἴσθησις, ἡ αὐτῷ τῷ κάμνοντι
<lb/>δηλονότι γιγνομένη, νοσώδη μέν ἐστι συμπτώματα, παρακρουστικὰ
<lb/>δὲ οὐκ ἔστιν, εἴ τι μεμνήμεθα τῶν ἔμπροσθεν
<lb/>εἰρημένων, ἔνθα διῆλθον ὅπως χρὴ γνωρίζειν τὰ δηλωτικὰ
<lb/>τῶν νοσημάτων ἑκάστου σημεῖα καὶ τἄλλα πάντα τὰ κατὰ
<lb/>τὸ σῶμα τοῦ νοσοῦντος φαινόμενα. τινὰ μὲν ἕνεκα τοῦ τὰς
<lb/>ἐν ἑκάστῳ νοσήματι διαφορὰς ἀπ’ ἀλλήλων χωρίσαι, τινὰ
<lb/>δὲ χάριν τοῦ γνῶναι τὸ ἦθος ἑκάστου τῶν παθῶν ἢ τὴν
<lb/>ἐσομένην κρίσιν, ὁποία τέ τις ἔσοιτο καὶ ὁπότε· τήν γε μὴν
<lb/>διδασκαλίαν ἑκάστου τῶν συμπτωμάτων τε καὶ σημείων
<lb/>ἐδείκνυον οὕτω χρῆναι ποιεῖσθαι, καθάπερ ὁ Ἱπποκράτης
<lb/>ἐν τῷ προγνωστικῷ πεποίηκεν, ἑνὸς ἑκάστου κατὰ μόνας ἐκδιδάσκων
<lb/>τὴν δύναμιν ἢ πάλιν ἅμα πλειόνων ὁμοειδῶν,
<lb/>ὥσπερ καὶ νῦν ὁ ταῦτα γράψας ἐμνημόνευσε κεφαλαλγικῶν,
<lb/>ἀγρύπνων, ἀσαφῶν. ἐὰν μὲν γὰρ ἀσαφεῖς ἀκούσωμεν εἰρῆσθαι
<lb/>τοὺς διαλεγομένους ἀσαφῶς ἤτοι διὰ τὴν τῶν διαλεκτικῶν
<lb/>ὀργάνων βλάβην, ἣν ἐκ τῆς τῶν νεύρων κακώσεως

<pb n="592"/>

ἔσχον ἢ διὰ τὴν τῆς διανοίας αὐτῆς, εἴη ἂν ὁμοειδῆ τὰ
<lb/>τρία σημεῖα, κεφαλαλγία μὲν ἄντικρυς δηλοῦσα τὸν πεπονθότα
<lb/>τόπον, ἀγρυπνία δὲ τῷ γινώσκοντι κατὰ διαφερούσας
<lb/>ἐγκεφάλου διαθέσεις ἐγρήγορσίν τε καὶ ὕπνον ἀγρυπνίαν
<lb/>τε καὶ κῶμα γιγνόμενα. περὶ δὲ τῆς ἀσαφείας ἀρτίως
<lb/>εἶπον, ὅπως ἀκουόντων ἐστὶ παρακρουστική. ταῦτα
<lb/>μὲν οὖν ἐκ τοῦ γένους ἢ εἴδους, ἢ ὅπως ἂν ἐθέλῃ ὀνομάζειν,
<lb/>τῶν φρενιτικῶν ἐστι σημείων. ἐπεὶ δὲ ξηρὸν μάλιστα
<lb/>τὸ φρενιτικὸν πάθος ὁρῶμεν ὑπάρχον, ὅσα συμπτώματα <milestone unit="ed2page" n="726"/>
<lb/>ξηρότητος ἐν τοῖς πλησίον τῆς κεφαλῆς ὀργάνοις ἐστὶν
<lb/>ἢ καθ’ ὁντιναοῦν αὐτῇ τρόπον κοινωνοῦσι, καὶ ταῦτα συνενδείκνυται
<lb/>τὴν μέλλουσαν ἔσεσθαι παραφροσύνην, ὧν σημείων
<lb/>κατὰ τὴν ἐν τῇ προκειμένῃ ῥήσει νόσον εἴρηται τὸ διψώδει,
<lb/>τὸ κοπώδει, διὰ τὸ πολλαχῶς γίγνεσθαι τὸν κόπον, ὡς ἐν
<lb/>τοῖς ὑγιεινοῖς δέδεικται, σαφὲς ἡμῖν οὐδὲν ἄλλο δηλοῖ. τοῦ
<lb/>μὲν οὖν ἑλκώδη τὴν αἴσθησιν ἔχοντος κόπου, διὰ χυμοὺς
<lb/>δακνώδεις τε καὶ δριμεῖς γινομένου, τοῦ δὲ τονώδη διὰ πλῆθος,

<pb n="593"/>

τοῦ δὲ φλεγμονώδη δι’ ἄμφω. εἰ μὲν ἑλκώδης ἢ
<lb/>φλεγμονώδης ὁ κόπος εἴη, συντελέσει τι πρὸς τὴν ἐλπίδα
<lb/>τῆς γενέσεως τοῦ παρακοπτικοῦ πάθους, εἰ δὲ τονώδης, οὐδέν.
<lb/>οὕτω δὲ καὶ ἡ ὑγρὰ κοιλία χολῆς μὲν ξανθῆς ἀκράτου
<lb/>κενουμένης ἢ καὶ τὸν ἐκ συντήξεων συνενδείξεταί τι
<lb/>περὶ τῆς τοῦ φρενιτικοῦ πάθους γενέσεως, καὶ μᾶλλον ἐὰν
<lb/>ἀφρώδη τὰ διαχωρήματα γίνηται. μὴ προστεθείσης δ’ ἐν
<lb/>τῷ λόγῳ τῆς ποιότητος τῶν ἐκκρινομένων, ἀλλ’ ἁπλῶς ὑγρᾶς
<lb/>κοιλίας ῥηθείσης, οὐδὲν ἂν ἔχοιμεν ἐξ αὐτῆς λαβεῖν εἰς
<lb/>πρόγνωσιν τοῦ τοιούτου νοσήματος. ὡς γὰρ εἴρηται καὶ
<lb/>πρόσθεν ἐπὶ τοῖς ἰδίοις τοῦ πάθους σημείοις ὅσα τοῦ γένους
<lb/>ἐν ᾧ τὸ πάθος ἐστὶ δηλωτικὰ ἐνδείξεταί τι. πρῶτον
<lb/>μὲν γὰρ οὐ τοῦ πάθους αὐτοῦ δηλωτικὰ τὰ τοιαῦτά ἐστιν,
<lb/>ἀλλὰ τοῦ γένους ἐν ᾧ περιέχεται τὸ πάθος, ὅ ἐστι θερμὸν
<lb/>καὶ ξηρόν. ἐπεὶ δὲ ἕκαστον γένος ᾠκείωται τοῖς εἴδεσι,
<lb/>χρήσιμον εἰς τὴν τῶν εἰδῶν γίνεται πρόγνωσιν, ὅταν τῶν
<lb/>ἰδίων τοῦ γένους σημείων φαίνηταί τινα. τὸ δὲ ἀδυνάτῳ
<lb/>προσκείμενον ἐν τῇ συνδρομῇ τῶν εἰρημένων σημείων οὐδὲν

<pb n="594"/>

ὅλως εἰς τὴν τοῦ παρακοπτικοῦ πάθους πρόγνωσιν συντελεῖ,
<lb/>καθάπερ οὐδ’ εἰς τὴν τοῦ μεγέθους αὐτοῦ γνῶσιν. εἰπὼν
<lb/>γὰρ ἐλπὶς ἐκστῆναι, παρακοπτικὸν μὲν ἐδήλωσεν ἔσεσθαι
<lb/>πάθος, οὐ μὴν δὲ μικρὸν ἢ μέγα τοῦτο. πόθεν οὖν
<lb/>ἔλαβεν αὐτοῦ τὸ μέγεθος; οὔτε γὰρ ἰώδης ἔμετος οὔτε μέλας
<lb/>οὔτ’ οὖρον οὔτε διαχώρημα τοιοῦτον φαίνεται γεγονὸς,
<lb/>ὥσπερ οὐδὲ τῶν ἄλλων, ὅσα προείρηκεν αὐτὸς ἐκστάσεως
<lb/>σημεῖα. οὐ τοίνυν τὴν εἰρημένην ἄρτι συνδρομὴν ἐλπίζομεν
<lb/>εἰς φρενῖτιν τελευτῆσαι, καὶ κινδυνώδη φρενῖτιν,
<lb/>ἐπειδὴ προσέθηκεν ἀδυνάτῳ, τοιαύτην δ’ ἕπεσθαι φρενῖτιν,
<lb/>ὡς ἐκστῆναι, μήτ’ αὐτὸς προσδοκήσεις μήτ’ ἄλλῳ προειπεῖν
<lb/>τολμήσεις. ἐνδέχεται γὰρ ποτὲ μὲν γενέσθαι καὶ τοιαύτην,
<lb/>ἀλλ’ οὐκ ἐκ τῶν σπανίων σημείων ἡ πρόγνωσις· ἀλλ’ ἐκ τῶν
<lb/>ἤτοι διηνεκῶν ἢ πλειστάκις ἀληθευόντων γίνεται. βουλόμεθα
<lb/>γὰρ ἐν ταῖς προῤῥήσεσι μάλιστα μὲν, εἰ οἷόν τε, διὰ
<lb/>παντὸς ἐπιτυγχάνειν, ὡς ἐάν γέ τις ὀκτάκις ἀποτυχὼν, ἐπιτύχῃ

<pb n="595"/>

δὶς, ἰδιώτου φαυλότερός ἐστι. δύναται γοῦν ἰδιώτης
<lb/>ἐπὶ τῶν νοσούντων ἀποφαινόμενος ἀεὶ τὸ ἐπελθὸν, ἐὰν ἐπιτύχῃ
<lb/>πλεονάκις, ἀληθεύειν ἢ ψεύδεσθαι.
</p></div>

<div type="textpart" subtype="chapter" n="38">
<quote type="lemma" n="38">Οἱ ἐφιδροῦντες καὶ μάλιστα κεφαλὴν ἐν ὀξέσιν ὑποδύσφοροι,
<lb/>κακὸν, ἄλλως τε καὶ ἐπ’ οὔροισι μέλασι, καὶ τὸ θολερὸν
<lb/>ἐπὶ τουτέοισι πνεῦμα κακόν.</quote>
<p>Καὶ χωρὶς μὲν τῶν ἄλλων ὀλέθριόν ἐστι τὸ μέλαν οὖρον.
<lb/>εἰ δὲ κἀκεῖνα προστεθῇ, συνεπαυξήσει τὸ πλεῖστον
<lb/>τῆς προγνώσεως. τὸ δὲ θολερὸν πνεῦμα τί ποτε δηλοῖ τῶν
<lb/>ἀσαφῶν ἐστι, καὶ μάλιστα ὅτι μήτ’ ἐν τῷ προγνωστικῷ
<lb/><milestone unit="ed2page" n="127"/>μήτ’ ἐν <milestone unit="ed1page" n="183"/>ἀφορισμοῖς μήτε ἐν ἄλλῳ τινὶ τῶν
<lb/>γνησίων ὁ Ἱπποκράτης συγγραμμάτων εἴρηκε πνεῦμα θολερὸν,
<lb/>ὥσπερ, οὖρον. ἀλλὰ τὸ μὲν οὖρον ὁποῖόν ἐστι τὸ
<lb/>θολερὸν ἡμεῖς τε νοοῦμεν ἀκούοντες ἑκάστοτε τῶν ἀνθρώπων
<lb/>λεγόντων θολερὸν ὕδωρ καὶ ὁ Ἱπποκράτης ἐδίδαξεν

<pb n="596"/>

αὐτὸ εἰπὼν, οἷον εἰ τὴν ὑπόστασιν ἀναταράξειας. εἰκάζει
<lb/>δὲ αὐτὸ καὶ τοῖς τῶν ὑποζυγίων. οὐ μὴν ὁποῖον δή τι τὸ
<lb/>θολερὸν πνεῦμα χρὴ νοῆσαι δῆλόν ἐστιν, ἐπεὶ μηδεὶς λέγει
<lb/>ὥσπερ ὕδωρ θολερὸν οὕτω καὶ ἀέρα, πλὴν εἴ τις ἀτμοῦ
<lb/>μεστὸν ἀκούσειεν, ὥσπερ καὶ ἤκουσάν τινες τῶν ἐξηγησαμένων
<lb/>τὴν προκειμένην ῥῆσιν, καὶ λέγουσί γε ὥσπερ ἐκτὸς
<lb/>ἀποχεόμενον ἱδρῶτα κατὰ τὰς συγκοπὰς ὁρῶμεν, οὕτως ἔσω
<lb/>τὴν ῥύσιν τῶν ὑγρῶν ἐπὶ τῶν ἔσω διαφορουμένων ἀῤῥώστων
<lb/>γίγνεσθαι, καὶ διὰ τοῦτο πάμπολυν ἀτμὸν ἐκπέμπεσθαι
<lb/>διὰ τῆς ἐκπνοῆς καὶ τοῦτ’ εἶναι τὸ θολερὸν πνεῦμα.
<lb/>εἰ δ’, ὡς ἔνιοι τὴν πρώτην συλλαβὴν, οὐ διὰ τοῦ ο γράφουσι
<lb/>θολερὸν, ἀλλὰ διὰ τοῦ α θαλερὸν, οὐκέτι τεκμήρασθαι
<lb/>ποῖόν τι τὸ θαλερὸν πνεῦμά ἐστι. πρόσωπον μὲν
<lb/>γὰρ θαλερὸν, ὥσπερ εἴρηται, τάχ’ ἄν τις ἤκουσε τὸ οἷον
<lb/>εὐεκτικὸν καὶ εὔχρουν. πνεῦμα δὲ θαλερὸν οὐκ ἔστι νοῆσαι
<lb/>τί σημαίνει, πλὴν εἰ τὸ σφόδρα μέγα βούλεται δηλοῦν.
<lb/>ἡ γὰρ τῶν ὀνομάτων ἀλλόκοτος χρῆσις ἀφορμὴν παρέχει
<lb/>τοῖς βουλομένοις νοεῖν, ὡς ἂν ἐπέλθοι. τοιγαροῦν καὶ διὰ

<pb n="597"/>

τοῦ ο γεγραμμένον θολερὸν. τὸ δυσῶδες ἤκουσαν ἔνιοι, καθάπερ
<lb/>ἄλλοι τὸ βραγχῶδες, ἄλλοι δ’ αὖ τὸ τεταραγμένον,
<lb/>ὡς δύσπνοιαν ὑπ’ αὐτοῦ δηλοῦσθαι, καθάπερ κἂν εἰ οὕτως
<lb/>εἶπε, καὶ δύσπνοια δὲ ἐπὶ τούτοις κακόν. οὐ μὴν ἔοικεν ὁ
<lb/>συγγραφεὺς ἁπλῶς δύνασθαι δηλῶσαι δύσπνοιαν, ἀλλά τινα
<lb/>μίαν ἐν αὐτῇ διαφοράν. εἴτε γὰρ διὰ τοῦ α θαλερὸν εἴτε
<lb/>διὰ τοῦ ο θολερὸν εἴη γεγραμμένον, ἐμφαίνεται τῇ προσηγορίᾳ
<lb/>δηλῶσαι βουλόμενος ἓν εἶδος δυσπνοίας, οὐχ ἁπλῶς
<lb/>πᾶσαν δύσπνοιαν.
</p></div>

<div type="textpart" subtype="chapter" n="39">
<quote type="lemma" n="39">Αἱ παρὰ λόγον κενεαγγικὸν ἀδυναμίαι, οὐκ ἐούσης κενεαγγείης,
<lb/>κακόν.</quote>
<p>Οὔτε τὸ λεγόμενον ἀσαφὲς οὔτε τὴν αἰτίαν αὐτοῦ χαλεπὸν
<lb/>εὑρεῖν. αὐτὸ μὲν γὰρ τὸ λεγόμενον ἔστι τοιοῦτον·
<lb/>τοὺς ἀδυνάτους καὶ ἀῤῥώστους κατὰ τὰς ἐνεργείας ὁμοίως

<pb n="598"/>

τοῖς ἐπὶ πολὺ κεκενωμένοις, ἐν κινδύνῳ καθεστάναι νόμιζε,
<lb/>μηδεμιᾶς αὐτῆς γεγενημένης ἀξιολόγου κενώσεως. ἡ δὲ κατὰ
<lb/>τὴν δύναμιν ἀῤῥωστία, ὅταν ἐπὶ μηδεμιᾷ φανερᾷ κενώσει
<lb/>γένηται, πλῆθος ἐνδείκνυται βαρῦνον ἢ δυσκρασίαν μιᾶς
<lb/>τῶν ἀρχῶν. τριῶν δὲ οὐσῶν, ὡς ἔμαθες, τῶν ἀρχῶν τῆς
<lb/>μὲν τῶν προαιρετικῶν ἐνεργειῶν ἐγκεφάλου· τῆς δὲ τῶν ζωτικῶν
<lb/>ὀνομαζομένων καρδίας· τῆς δὲ περὶ τὴν τροφὴν, ἃς
<lb/>δὴ καὶ φυσικὰς ὀνομάζουσιν ἥπατος. ἡ τῆς φυσικῆς δυνάμεως
<lb/>καὶ ζωτικῆς ἀῤῥωστία χειρίστη τέ ἐστι καὶ διὰ ταχέων
<lb/>ἀναιρεῖ. συγκαταλύεται γὰρ αὐτῇ καὶ ἡ κατὰ τὸν
<lb/>ἐγκέφαλον εὐθέως. ἐκείνης μέντοι πασχούσης οὐκ εὐθέως
<lb/>ἡ καρδία βλάπτεται. μεμάθηκας δὲ περὶ τῶν τοιούτων
<lb/>ἁπάντων ἐν πολλαῖς τῶν ἡμετέρων πραγματειῶν.
</p></div>

<div type="textpart" subtype="chapter" n="40">
<quote type="lemma" n="40"><milestone unit="ed2page" n="728"/>Κοιλίαι ἀπολελαμμέναι, σμικρὰ δὲ μέλανα σπυραθώδεα
<lb/>πρὸς ἀνάγκην χαλῶσαι, μυκτὴρ ἐπὶ τουτέοισι ῥηγνύμενος,
<lb/>κακόν.</quote>

<pb n="599"/>

<p>Σπυράθους ὀνομάζουσι τὰ τῶν αἰγῶν διαχωρήματα.
<lb/>ξηρὰ δέ ἐστι ταῦτα καὶ περιφερῆ κατὰ πιριγραφὴν ἰδίαν
<lb/>ἕκαστον ἐκκρινόμενον. ὅταν οὖν τις ὁμοίως ξηρὰ καὶ περιγεγραμμένα
<lb/>διαχωρήσει, σπυραθώδη καλεῖται καὶ γίνεται
<lb/>τοιαῦτα διά τε τὸ χρόνῳ πλείονι κατεσχῆσθαι καὶ διὰ
<lb/>θερμασίας πυρώδους πλῆθος. ἐὰν οὖν πρὸς τῷ τοιαῦτα
<lb/>εἶναι καὶ μέλανα γίνηται, καυσώδη διάθεσιν ἐνδείκνυται
<lb/>περὶ τὰ μέσα τοῦ σώματος εἶναι καὶ διὰ τοῦτ’ ἔστι κακά.
<lb/>πρόσκειται δὲ τῷ λόγῳ τὸ, μυκτὴρ ἐπὶ τούτοις ῥηγνύμενος
<lb/>κακὸν, ὥσπερ ἐν ἄλλαις πολλαῖς ῥήσεσι, τὸ κοινὸν πολλῶν
<lb/>ὡς ἴδιον γράφοντος αὐτοῦ, διὰ τὸ μὴ δύνασθαι περιλαβεῖν,
<lb/>ἑνὶ λόγῳ καθόλου τὴν διδασκαλίαν. ἔστι δὲ τὸ κοινὸν ἐν
<lb/>αὐτοῖς τοιοῦτον, χολῆς πολλὴν κένωσιν, ὡς κλόνον σφοδρὸν
<lb/>κρισίμως ἐπὶ πολλῶν γινόμενον νοσημάτων, οὐ φέρουσιν οἱ
<lb/>καταξηρανθέντες οὔτε ῥῖγος οὔτε γαστρὸς ἔκκρισιν οὔτε
<lb/>ἱδρῶτας οὔτε παρωτίδας μεγάλας ἤ τι τῶν ἄλλων ἀποσκημμάτων.
<lb/>οὕτω γάρ τοι τὰς ἐν τοῖς τῶν ἐπιδημιῶν μεμφόμεθα

<pb n="600"/>

γενομένας ἀποστάσεις ἢ μείους, ὡς ἔφην, ὡς μηδὲν
<lb/>ὠφελεῖν, ἢ μείζους ὡς μὴ δύνασθαι φέρειν. οὕτως οὖν
<lb/>καὶ τὰς αἱμοῤῥαγίας οὐ φέρουσιν οἱ προεξηραμμένοι. τοιαύτη
<lb/>δέ ἐστιν ἡ προειρημένη διάθεσις, οὐδ’ ἑνὶ κατ’ ἀρχὴν
<lb/>τῆς νόσου σπυραθωδῶν διαχωρημάτων ἐκκρινομένων
<lb/>καὶ τούτων οὐχ ἁπλῶς, ἀλλὰ μετὰ τοῦ πραγματεύεσθαί τι
<lb/>τὸν ἰατρὸν ἢ διὰ κλυστῆρος ἢ διὰ βαλάνου. τὸ γὰρ πρὸς
<lb/>ἀνάγκην τοιοῦτόν τι σημαίνει.
</p></div>

<div type="textpart" subtype="chapter" n="41">
<quote type="lemma" n="41">Οἷσιν ὀσφύος ἄλγημα ἐπὶ πολὺ μετὰ καύματος ἀσώδεος,
<lb/>ἐφιδροῦντες οὗτοι κακόν. ἆρά γε τουτέοισι τρομώδεα
<lb/>γίγνεται; καὶ φωνὴ δὲ ὡς ἐν ῥίγει αὐτοπτική.</quote>
<p>Πάλιν ἡ συνδρομὴ τῶν εἰρημένων συμπτωμάτων αὐτοπτική
<lb/>ἐστιν, οὐ λογική. διὰ τοῦτο καὶ αὐτὸς ἀπορῶν
<lb/>περί γε τούτου λέγει, ἆρά γε τούτοις τρομῶδες γίγνεται;

<pb n="601"/>

κακὴν μέντοι φησὶ τὴν συνδρομὴν, οὐκ ἀπορῶν περὶ ταύτης,
<lb/>διὰ τὸ μετὰ καύματος ἀσώδους ἐπὶ πολὺ παραμένειν τὸ
<lb/>τῆς ὀσφύος ἄλγημα. καὶ ἡ ἐφίδρωσις δὲ τούτοις προσελθοῦσα
<lb/>βεβαιοτέραν ἐργάζεται τὴν πρόγνωσιν. ἐὰν τε γὰρ
<lb/>ὀλίγον ἱδρῶτα, καθ’ ὅλου τοῦ σώματος γιγνόμενον, ὑπὸ τοῦ
<lb/>τῆς ἐφιδρώσεως ὀνόματος δηλοῦσθαι νοήσωμεν, οὐκ ἀγαθὸν
<lb/>τὸ σημεῖον. ἐχρῆν γὰρ ὑπ’ αὐτοῦ, κἂν εἰ μὴ τὸ τῆς ὀσφύος
<lb/>ἄλγημα, τό γε ἀσσῶδες καῦμα λυθῆναι. ἐάν τε περὶ θώρακα
<lb/>καὶ κεφαλὴν ἱδρῶτας γινομένους, ἐμάθομεν ὅτι διὰ
<lb/>παντὸς οὗτοι μοχθηροὶ, δυνάμεως ἀῤῥωστίαν ἢ πλῆθος ἐν
<lb/>τοῖς τοιούτοις μορίοις ἐνδεικνύμενοι. διὰ μὲν δὴ ταῦτα πάντα
<lb/>ἡ εἰρημένη συνδρομὴ τῶν σημείων ὑπάρχει κακή. <milestone unit="ed2page" n="729"/>
<lb/>πολλῶν δὲ κατὰ τὴν ὀσφὺν κειμένων μορίων, ἄδηλαν ὅσον
<lb/>ἐπὶ τοῖς εἰρημένοις τὸ πεπονθός ἐστιν, ἐφ’ ᾧ τὸ ἄλγημα
<lb/>διαμένει μέχρι πολλοῦ. καὶ τὸ καῦμα τὸ ἀσῶδες οὐ παύεται.
<lb/>διακρίνειν οὖν προσήκει τοῖς ἄλλοις. σημείοις εἰ μὲν
<lb/>οὖν οἱ νεφροὶ πεπόνθασιν, ἔμαθες ὅπως χρὴ γινώσκειν δι’
<lb/>οὔρων τὰ κατ’ αὐτούς. εἰ δέ τις τῶν ἐνταῦθα μυῶν ἢ κατὰ

<pb n="602"/>

τὸν νωτιαῖον αὐτὸν, ἔτι δῆλον ἅμα τῷ προσγενέσθαι τι
<lb/>γνώρισμα καὶ ἄλλο. τοῦ γὰρ νωτιαίου παθόντος αἴσθησις
<lb/>ἔσται ναρκώδης ἐν τοῖς μορίοις ἐκείνοις, ὅσα τοῦ πεπονθότος
<lb/>ἐκφύεται. ἔμαθες δὲ ἀπὸ τῆς τῶν τοῦ νωτιαίου
<lb/>νεύρων ἀνατομῆς τά τε καθ’ ἕκαστον σπόνδυλον ἐκφυόμενα
<lb/>νεῦρα, τά τε τοῦ σώματος μόρια εἰς ἃ διασπείρεται.
<lb/>ἐὰν οὖν τί σοι γνώρισμα τοῦ νωτιαίου πεπονθότος γένηται,
<lb/>καὶ τρόμον ἔλπιζε καὶ πᾶν ἄλλο πάθος ἔσεσθαι νεύρων, ἓν
<lb/>δέ τι τούτων ἐστὶ καὶ ἡ τῆς τρομώδους φωνῆς βλάβη. τὸ
<lb/>γὰρ ὡς ἐν ῥίγει τὴν τρομώδη φωνὴν δηλοῖ.
</p></div>

<div type="textpart" subtype="chapter" n="42">
<quote type="lemma" n="42"><milestone unit="ed1page" n="184"/>Ἄκρεα ἐπ’ ἀμφότερα ταχὺ μεταπίπτοντα κακόν.
<lb/>καὶ δίψα τοιαύτη πονηρόν.</quote>
<p>Ἔνιοι τῇ προγεγραμμένῃ ῥήσει συνάπτουσι τὴν νῦν
<lb/>εἰρημένην καὶ διὰ τοῦτο μετὰ τοῦ δέ συνδέσμου γράφουσιν
<lb/>αὐτὴν κατὰ τόνδε τὸν τρόπον· ἄκρεα δὲ ἐπ’ ἀμφότερα

<pb n="603"/>

ταχὺ μεταπίπτοντα κακόν. ἔστι δὲ τὰ κατ’ αὐτὴν λεγόμενα
<lb/>τῆς προειρημένης συνδρομῆς ἀφωρισμένα. διὸ καὶ ὁ συγγραφεὺς
<lb/>ἅμα ἐκείνοις αὐτὰ γεγραφὼς, καθάπερ καὶ ἄλλα
<lb/>πολλὰ συνῆψεν ἀλλήλοις οὐκ ἀναγκαίαν ἔχοντα κοινωνίαν.
<lb/>ἡμᾶς οὖν αὐτῶν τὴν ἐξήγησιν ἰδίᾳ χρὴ ποιεῖσθαι. μεταπίπτοντα
<lb/>γὰρ ἐπ’ ἀμφότερα ῥᾳδίως τὰ τοῦ σώματος ἄκρεα
<lb/>πονηρόν ἐστι σημεῖον. ἄκρεα δὲ δηλονότι πόδες καὶ χεῖρές
<lb/>εἰσι καὶ ὦτα καὶ ῥὶς, ἃ δὴ κἀν ταῖς μετὰ καταψύξεως
<lb/>εἰσβολαῖς τῶν παροξυσμῶν ἁπάντων πρῶτα ψύχεται. τὸ
<lb/>δ’ ἐπ’ ἀμφότερα δῆλον ὅτι θερμασίαν τε καὶ ψύξιν λέγει.
<lb/>κατὰ φύσιν μὲν οὖν ἐχόντων ἡμῶν εὐκράτως διάκειται τὰ
<lb/>τοῦ σώματος ἄκρεα, μηδεμιᾶς ἑξαιφνιδίου γενομένης μεταβολῆς
<lb/>ἐν αὐτοῖς. εἰ γὰρ καὶ ὅτι μάλιστα χειμῶνος μὲν εἴη
<lb/>ψυχρὰ, θέρους δὲ θερμὰ, κατὰ βραχὺ τὴν τοιαύτην ἴσχει
<lb/>μεταβολὴν, οὐ διὰ ταχέων, οὐδ’ ἰσχυρὰν, ὡς ἤτοι κρυστάλλῳ
<lb/>παραπλησίως ἐψῦχθαι χειμῶνος ἢ τοῖς παρὰ πυρὶ πολλῷ
<lb/>θαλφθεῖσιν ἐοικέναι τοῦ θέρους. ἐν δέ γε ταῖς κακοηθεστάταις

<pb n="604"/>

νόσοις ἡ μετάπτωσις αὐτῶν ἐν ὥρᾳ μιᾷ γίνεται
<lb/>πρὸς τἀναντία, ποτὲ μὲν, ὡς ἐν χειμῶνι, ψυχρῶν γινομένων,
<lb/>ποτὲ δὲ, ὡς ἐν θέρει, θερμῶν. καὶ συμβαίνει τὸ τοιοῦτον
<lb/>τὴν μὲν οἰκείαν θερμασίαν οὐκ ἐχόντων αὐτῶν, ὑπὸ δὲ
<lb/>τῆς πυρεκτικῆς θερμαινομένων, ἥτις ἀπὸ τῶν μέσων τοῦ
<lb/>σώματος ἀρξαμένη παραπλησίως φλογὶ πᾶν ἐπινεμομένη τὸ
<lb/>σῶμα συνεκθερμαίνει τὰ πέρατα. διαπνευσάσης δ’ αὐτῆς
<lb/>εὐθέως ψυχρὰ γίνεται, τῆς ἐμφύτου θερμασίας ἐσβεσμένης.
<lb/>καὶ δίψα δὲ, φησὶν, ἡ τοιαύτη κακόν. εὔδηλον
<lb/>δ’ ὅτι τοιαύτην λέγει τὴν ἐπὶ τἀναντία μεταπίπτουσαν ἐν
<lb/>τάχει, παραπλησίως τοῖς ἄκροις. ἐπὶ δὲ τἀναντία μετάπτωσις
<lb/>γίνεται δίψης, ὅταν διψῶν ὀλίγον ἔμπροσθεν, <milestone unit="ed2page" n="730"/>
<lb/>ἄδιψος ἐν τῷ παραυτίκα γενήσεται, καὶ μετ’ ὀλίγον αὖθις
<lb/>διψῶν ἔσται, μὴ παυομένης δηλονότι τῆς διψώδους διαθέσεως.
<lb/>ἀδύνατον γὰρ ὀλίγον ἔμπροσθεν ἰσχυρῶς ἐξηραμμένον
<lb/>τὸν ἄνθρωπον ὑγρανθῆναι τελέως, ὡς ἄδιψον γενήσεσθαι.
<lb/>τί ποτ’ οὖν ἐστι τὸ συμβαῖνον ἐπὶ τῶν οὕτως
<lb/>ἐχόντων; ὅπερ κἀπὶ τῶν δι’ ὅλης ἡμέρας τε καὶ νυκτὸς

<pb n="605"/>

ἐνίοτε οὐδ’ ὅλως οὐρησάντων. πρότερον μὲν γὰρ οὔτε
<lb/>παρηκολούθησε τοῖς κατὰ τὸ σῶμα παθήμασιν ἡ γνώμη
<lb/>τοῦ ἀνθρώπου, τό τ’ ἀθροιζόμενον οὖρον οὔπω διέτεινεν
<lb/>ἰσχυρῶς τὴν κύστιν. ἐπεὶ δὲ ἥ τε διάνοια παρηκολούθησεν
<lb/>ἥ τε κύστις ἐπληρώθη, δι’ ἄμφω ταῦτα τοῦ παθήματος
<lb/>ὁ κάμνων ᾔσθετο. καθάπερ οὖν τοῦτο παραφροσύνης
<lb/>ἐστὶ σημεῖον, οὕτω καὶ τὸ κατὰ τὴν δίψαν· ἐχόντων μὲν
<lb/>αὐτῶν ἀεὶ τὴν τοῦ διψῇν διάθεσιν, οὐκ αἰσθανομένων δὲ
<lb/>πρινὴ τήν τε ψυχικὴν αὐτῶν αἰσθητικωτέραν γενέσθαι, τήν
<lb/>τε τοῦ διψῇν διάθεσιν εἰς ἄκρον αὐξηθῆναι. τὴν μὲν οὖν
<lb/>τῶν ἄκρων μετάπτωσιν ἐπὶ τἀναντία κακὸν εἶναι νομιστέον,
<lb/>ἐνδεικνυμένην ἀῤῥωστίαν μὲν τῆς ἐμφύτου θερμασίας, εὐρωστίαν
<lb/>δὲ τῆς παρὰ φύσιν. τὴν δὲ τῆς δίψης μετάπτωσιν
<lb/>ἀμαύρωσιν μὲν τῆς αἰσθητικῆς δυνάμεως, ἰσχὺν δὲ
<lb/>τῆς διψώδους διαθέσεως.
</p></div>

<div type="textpart" subtype="chapter" n="43">
<quote type="lemma" n="43">Ἐκ κοσμίου θρασεῖα ἀπόκρισις κακόν.</quote>

<pb n="606"/>

<p>Καὶ τούτου τοῦ λόγου γενικώτερος ἄλλος ἐστὶ περιέχων
<lb/>οὐ τοῦτον μόνον, ἀλλὰ καί τινας ἄλλους πολλούς. τὸ
<lb/>γὰρ παρὰ τὴν οἰκείαν φύσιν ἅπαν κακὸν γένος τούτων καὶ
<lb/>ἄλλων πολλῶν τῶν λόγων ἐστίν. ὅτῳ μὲν γὰρ ἡ οἰκεία
<lb/>φύσις κόσμιος, οὗτος οὐ μόνον ἐν ἀκόσμῳ παραφρονήσας
<lb/>ὀλεθρίως ἔχειν ἐνδείκνυται τὴν διάθεσιν, ἀλλὰ καὶ θρασέως
<lb/>ἀποκρινόμενος ἐγγὺς ἥκει φρενίτιδος. ὅτῳ δ’ ἔμπαλιν ἀπόκρισις
<lb/>κόσμιος ἐν τῷ φύσει θρασεῖ, τοῦτο καταφορὰν ἢ
<lb/>λήθαργον ἐλπίζειν ἔσεσθαι.
</p></div>

<div type="textpart" subtype="chapter" n="44">
<quote type="lemma" n="44">Φωνὴ ὀξεῖα, ὑποχόνδρια τουτέοισιν εἴσω εἰρύαται.</quote>
<p>Κατὰ φύσιν μὲν οὖν ἦν εἰπεῖν, οἷς ὀξύνεται νοσοῦσιν
<lb/>ἡ φωνὴ, τούτων ἕλκεται τὰ ὑποχόνδρια πρὸς τὴν ἔσω χώραν.
<lb/>ἀλλ’ οὐκ οἶδ’ ὅπως χαίρει ταῖς ἀλλοκότοις ἑρμηνείαις
<lb/>ὁ τοῦ βιβλίου συγγραφεύς. ἐάσαντες οὖν τὴν περὶ τούτων

<pb n="607"/>

σπουδὴν, ἐπὶ τὴν τῶν εἰρημένων διάνοιαν ἔλθωμεν, οὐδ’
<lb/>αὐτὴν μὲν οὖσαν καθόλου παραπλησίως ταῖς πολλαῖς τῶν
<lb/>κατὰ τοῦτο τὸ βιβλίον εἰρημένων, ἀληθῆ δ’ ἂν ὧδέ πως
<lb/>λεχθησομένην, πολλαῖς τῶν ὀξυφωνούντων ἐν ταῖς νόσοις,
<lb/>τὰ ὑποχόνδρια πρὸς τὴν ἔσω χώραν ἕλκεται. τοῦτο γὰρ
<lb/>δηλονότι σημαίνει τὸ εἰρύαται, οὐκ αὐτοῦ τοῦ ὑποχονδρίου
<lb/>προστρέχοντος τοῖς εἴσω κατά τινα διάθεσιν ἰδίαν, ἀλλ’
<lb/>ἐκείνων ἑλκόντων αὐτὸ μᾶλλον. τὸ γάρ τοι διάφραγμα τοῦ
<lb/>τοιούτου συμπτώματος αἴτιόν ἐστιν, ἤτοι φλεγμαῖνον ἢ ξηραινόμενον
<lb/>ὑπὸ τῆς πυρώδους θερμότητος ἢ ἀνασπώμενον
<lb/>ὑπὸ τοῦ τὰς πλευρὰς ὑπεζωκότος ὑμένος, <milestone unit="ed2page" n="731"/>αὐτοῦ πάλιν
<lb/>ἐκείνου διὰ φλεγμονὴν ἢ ξηρότητα τεινομένου· καὶ οἱ
<lb/>μὲν πολλοὶ τῶν ἰατρῶν ἐν τοῖς συνεδρεύουσι τῇ φρενίτιδι
<lb/>καὶ τὸ ἀνεσπασμένον ὑποχόνδριον ἔγραψαν. καὶ γὰρ καὶ
<lb/>φαίνεται τοίς τῶν φρενιτικῶν πλείστοις οὕτω διακείμενον.
<lb/>ἀλλ’ ἡ προκειμένη ῥῆσις οὐκ ἀνασπᾶσθαι τὰ ὑποχόνδριά
<lb/>φησιν, ἀλλ’ εἴσω ἕλκεσθαι. σὺ δ’ εἰ βούλει τελέως ἀληθεύειν,
<lb/>ἐξ ἡμίσεος ἀμφότερα συνθεὶς ἐρεῖς εἴσω τε καὶ ἄνω

<pb n="608"/>

τὸ ὑποχόνδριον ἕλκεσθαι. καὶ τοῦτο εἰκότως γίνεσθαι διὰ
<lb/>τὴν τοῦ διαφράγματος θέσιν λοξὴν οὖσαν. ἄρχεται γὰρ
<lb/>ἀπὸ τοῦ κατὰ τὸ στέρνον πέρατος. ἐντεῦθεν δὲ καὶ βραχὺ
<lb/>λοξούμενον εἴσω τε καὶ κάτω πρὸς τὴν ὀσφὺν ἀφικνεῖται,
<lb/>ὥστε τὸ πλεῖστον μὲν αὐτοῦ τῆς ὅλης οὐσίας ὑποκεῖσθαι
<lb/>κατὰ τὸ βάθος τῶν ὑποχονδρίων, τὴν δ’ ἄνωθεν ἀρχὴν
<lb/>ὑψηλοτέραν εἶναι. καὶ τοίνυν διὰ ταῦτα φαίνεται πρὸς τὴν
<lb/>εἴσω τε καὶ ἄνω χώραν ἑλκόμενον. εἰ δὲ παραβάλλοις ἀλλήλοις
<lb/>ταῦτα, πλέον εἴσω μεθεστὸς ἢ ἄνω σοι φανεῖται.
<lb/>τὴν οὖν φωνὴν παρὰ φύσιν ὀξυνομένην, διά τε τὴν τῶν ὀργάνων
<lb/>ξηρότητα καὶ φλεγμονὴν τῶν μυῶν καταλιπὼν, ἐπειδὴ
<lb/>κυνάγχη τοῦτο τὸ πάθος προσαγορεύεται, περὶ τῆς ὀξυνομένης
<lb/>ἐν ταῖς ἄλλαις νόσοις φωνῆς ἀπεφήνατο λέγων εἰρύαται
<lb/>κατὰ ταύτας εἴσω τὰ ὑποχόνδρια. δέδεικται μὲν οὖν
<lb/>ἐν τοῖς περὶ φωνῆς ἐπὶ στενότητι τῶν φωνητικῶν ὀργάνων
<lb/>ὀξυνομένη φωνή. καὶ διὰ τοῦτο εὐνοῦχοί τε καὶ παῖδες καὶ
<lb/>γυναῖκες ὀξυφωνοῦντές εἰσιν. ἀλλ’ ἐν τοῖς πυρετώδεσι νοσήμασιν
<lb/>ἡ ξηρότης ἐργάζεται τὴν στένωσιν αὐτῶν.
</p></div>

<pb n="609"/>

<div type="textpart" subtype="chapter" n="45">
<quote type="lemma" n="45">Ὄμμα ἀμαυρούμενον φλαῦρον καὶ τὸ πεπηγὸς καὶ ἀχλυῶδες
<lb/>κακόν.</quote>
<p>Τὸ ἀμαυρούμενον ὄμμα, καθάπερ γε καὶ τὸ ἀχλυῶδες,
<lb/>αὐτῷ τε τῷ κάμνοντι καὶ τοῖς ὁρῶσι γίνεται δῆλον· αὐτῷ
<lb/>μὲν τῷ κάμνοντι μηκέτ’ ἐναργῶς ὁρῶντι, καθάπερ ἔμπροσθεν
<lb/>ἐν ταῖς ἀμαυρουμέναις ὄψεσιν, ὥσπερ ἐν τοῖς ἀχλυώδεσι <milestone unit="ed1page" n="185"/>
<lb/>πρὸς τὸ βλέπειν ἀμαυρὸν, ἔτι καὶ διά τινος
<lb/>ἀχλύος οἰομένῳ βλέπειν. ἀχλὺν δ’ ὀνομάζουσι θόλωσιν ἀέρος
<lb/>ἐν τῷ μεταξὺ νέφους τε καὶ ὁμίχλης ἔχουσαν τὸ πάχος,
<lb/>ὡς ὁμίχλης μὲν μᾶλλον πεπιλῆσθαι, νέφους δ’ ἦττον.
<lb/>καὶ γίνεται τὸ τοιοῦτον πάθημα κατὰ τοὺς ὀφθαλμοὺς καὶ
<lb/>τῶν ἀπυρέτων μὲν οὐκ ὀλίγοις, ὥσπερ καὶ ἡ ἀμαύρωσις
<lb/>ἀμυδρὰ τῶν ὀργάνων αἴσθησις οὖσα χωρὶς τῆς κατὰ τὴν
<lb/>ἀρχὴν φαντασίας ἤδη καὶ τῶν νοσούντων πολλοῖς. ἔστι
<lb/>δὲ γενικώτερον ἡ ἀμαύρωσις τῆς ἀχλυώδους ὄψεως. ἀμυδρῶς
<lb/>γὰρ ἀμφοτέρων ὁρώντων προσέρχεται τοῖς μὲν κάμνουσιν

<pb n="610"/>

αὐτοῖς αἴσθησις οἷον ἀχλύος τινὸς ἐν ταῖς ἀχλυώδεσιν
<lb/>ὄψεσι· τοῖς δ’ ἔξωθεν ὁρῶσι τῶν ὀφθαλμῶν ὁ μὲν
<lb/>ἠμαυρωμένος οὐδεμίαν ἔχων φαίνεται σύστασιν ὑγροῦ παρὰ
<lb/>φύσιν· ἀπόλωλε δ’ ἐξ αὐτοῦ τὸ λαμπρὸν καὶ στίλβον ἐν
<lb/>τοῖς ὀξέως ὁρῶσιν ὀφθαλμοῖς ὑπάρχον καί εἰσιν οἱ ἀμαυρούμενοι
<lb/>παραπλήσιοι τοῖς τῶν νεκρῶν. καὶ πολλοῖς τῶν
<lb/>ἀποθνησκόντων ἔτι ζῶσιν οἱ ὀφθαλμοὶ τοιοῦτοι φαίνονται,
<lb/>καθάπερ καὶ τοῖς ἐν ἐσχάτῳ γήρᾳ, ἀχλυώδεις δ’ οὐ πᾶσιν,
<lb/>ἀλλ’ οἶς μόνοις τεθολῶσθαι φαίνεται τὸ κατὰ τὴν κόρην
<lb/>ὑγρὸν, ὃ λαμπρόν τε καὶ λευκὸν ἦν ὅθ’ ὑγίαινον. ἐκ γοῦν
<lb/>τῶν εἰρημένων εὔδηλον μοχθηρὰς τὰς διαθέσεις ἀμφοτέρας
<lb/>εἶναι τῶν ὀφθαλμῶν. <milestone unit="ed2page" n="732"/>τὸ δὲ πεπηγὸς ὄμμα διὰ
<lb/>τὴν ἀκινησίαν γίνεται τῶν κινούντων τὸν ὀφθαλμὸν μυῶν,
<lb/>ἥτις ἀκινησία διὰ παράλυσιν ἢ τάσιν ἰσόῤῥοπον ἁπάντων
<lb/>αὐτοῦ γίνεται τῶν μυῶν ἢ διὰ τελείαν ἀῤῥωστίαν τῆς κινούσης
<lb/>αὐτοὺς δυνάμεως, ἐναντίας τῆς τοιαύτης καταστάσεως
<lb/>οὔσης τῇ τῶν ἐνδεδινημένων ὀφθαλμῶν. ἀστήρικτοι

<pb n="611"/>

γάρ εἰσι παραπλησίως ἐκείνοις τοῖς τὸν καλούμενον ἕππον
<lb/>ἔχουσιν, ὡς μηδέποθ’ ἡσυχάζειν. ἔμπαλιν δ’ αὐτοῖς οἱ
<lb/>πεπηγότες οὐδέποτε κινοῦνται. τὰς οὖν αἰτίας ἀκηκοότι
<lb/>σοι τῆς τοιαύτης καταστάσεως τῶν ὀφθαλμῶν εὔδηλόν ἐστι
<lb/>καὶ τὸ μοχθηρὰς αὐτὰς εἶναι. γράφουσι δ’ ἔνιοι καὶ τὸ
<lb/>πεπηγὸς ἀχλυῶδες κακὸν, ἀχλύν τινα παραπεπηγέναι βουλόμενοι
<lb/>τοῖς ὀφθαλμοῖς, κατὰ τὴν τῆς διαθέσεως ξηρότητα
<lb/>καὶ θερμότητα.
</p></div>

<div type="textpart" subtype="chapter" n="46">
<quote type="lemma" n="46">Ὀξυφωνίη κλαγγώδης πονηρόν.</quote>
<p>Ἔνιοι μὲν κλαγγώδης, ἔνιοι δὲ κλαυθμώδης γράφουσι.
<lb/>λέλεκται δὲ ὅτι κλαγγώδης γίνεται φωνὴ τῆς ξηρότητος
<lb/>ἐπιτεινομένης τῶν φωνητικῶν ὀργάνων. ἡ κλαυθμώδης
<lb/>δὲ κατὰ τὴν αὐτὴν ταύτην ἐπίτασιν νοεῖται καὶ ἔστι
<lb/>χαλεπωτέρα τῆς κλαγγώδους, ὅσῳ καὶ τὴν διάθεσιν ἐνδείκνυται
<lb/>μείζονα.
</p></div>

<pb n="612"/>

<div type="textpart" subtype="chapter" n="47">
<quote type="lemma" n="47">Ὀδόντων πρίσις ὀλέθριον, οἷσι μὴ σύνηθες καὶ ὑγιαίνουσι·
<lb/>πνιγμὸς ἐν τούτοισι πάνυ κακόν.</quote>
<p>Τῶν ἐν τῷ προγνωστικῷ γεγραμμένων οὐκ εἰωθὼς
<lb/>μνημονεύειν ὁ τὸ βιβλίον τοῦτο γράψας ἐμνημόνευσε νῦν
<lb/>τῆς τῶν ὀδόντων πρίσεως, ἔτι προσθεὶς κατὰ τὸ τέλος
<lb/>αὐτὸ, τὸ πνιγμὸς ἐν τούτοισι πάνυ κακόν. ἔμαθες δὲ καὶ
<lb/>περὶ πρίσεως ὀδόντων ὅπως γίνεται καὶ περὶ πνιγμοῦ, ὥστε
<lb/>οὐδὲν ἔτι κατὰ τήνδε τὴν ῥῆσιν λέγεσθαι ἀναγκαῖον περιττότερον,
<lb/>αὐτὸς γὰρ ἐξ ἐκείνων νοήσεις ἅπαντα.
</p></div>

<div type="textpart" subtype="chapter" n="48">
<quote type="lemma" n="48">Προσώπου εὔχροια καὶ τὸ λίην σκυθρωπὸν πονηρόν.</quote>
<p>Ἐπειδὴ πολλάκις ἐξαπατᾶσθαι συμβαίνει διὰ τὴν εὔχροιαν
<lb/>τοῦ προσώπου καὶ νομίζουσιν ἤτοι γε αἱμοῤῥαγίας
<lb/>κρισίμου τῆς ἐκ τῶν ῥινῶν ἢ παρωτίδων αὐτὴν εἶναι δηλωτικὴν,

<pb n="613"/>

εἰκότως ἔγραψεν, ὅταν ἅμα σκυθρωπότητι πολλῇ
<lb/>γίνηται, μοχθηρὸν εἶναι σημεῖον αὐτήν. εὐχροεῖν γὰρ ἐν
<lb/>νοσήμασιν ὁμοίως τοῖς ὑγιαίνουσιν ἄριστα κατὰ μὲν τὴν
<lb/>αὐτὴν ἐκείνοις διάθεσιν οὐκ ἐνδέχεται, καταλείπεται δ’
<lb/>ὑπὸ θερμασίας πολλῆς ἐξερύθρους αὐτοὺς γεγονότας ὁμοίους
<lb/>τοῖς εὐχροοῦσι φαίνεσθαι. τὸ δ’ ἐξέρυθρον ἐν τῷ δευτέρῳ
<lb/>τῶν ἐπιδημιῶν ἐπιτήδειον εἰς μελαγχολίαν εἶναί φησιν, ἧς
<lb/>σημεῖον ἡ σκυθρωπότης ἐστίν. <milestone unit="ed2page" n="733"/>ὅταν δὲ καὶ τὸ λίαν
<lb/>αὐτῇ παρῇ πολὺ δή που μᾶλλον, ὥσθ’ ὅταν εὐανθὲς μὲν
<lb/>φαίνηται τὸ πρόσωπον, ὁ δ’ ἄνθρωπος ᾖ λίαν σκυθρωπὸς,
<lb/>ἐμφαίνεταί τις εἷναι κατὰ τὸν ἐγκέφαλον ἱκανῶς θερμὴ
<lb/>διάθεσις ἐκκαίουσα τὸ αἷμα καὶ διὰ τοῦτο γεννῶσα τὴν μέλαιναν
<lb/>χολὴν, ὡς ἐπιδέδεικται. εὔδηλον δ’ ἴσως ἐστὶν,
<lb/>ὥσπερ τινῶν εἰς ὅλον τὸ βιβλίον ἀδιανοήτων ἁπλῶς ἐμνημόνευσα,
<lb/>καὶ νῦν οὕτω ποιήσω καὶ γράψω τινὰ τῶν ἀδιανοήτων
<lb/>ἐξηγήσεων ἕνεκα παραδείγματος, ὑπὲρ ὧν οὐχὶ τὸν
<lb/>εἰπόντα πρῶτον ἐθαύμασα. κοινὸν γὰρ ἁμάρτημα τοῦτο πάντων,
<lb/>ὥσπερ τοὺς υἱεῖς, οὕτω καὶ τὰ πρὸς ἑαυτῶν ἐπινοούμενα

<pb n="614"/>

στέργειν, πλὴν εἴ τις ἀσφαλὴς ἱκανῶς ὑπάρχων ἐν μνήμῃ
<lb/>διὰ παντὸς ἔχει τὸν Αἰσώπειον μῦθον, ἐξῆφθαι δύο πήρας
<lb/>ἡμᾶς εἰπόντα, ἔμπροσθεν μὲν τὴν τῶν ἀλλοτρίων κακῶν
<lb/>μεστὴν, ὄπισθεν δὲ τὴν τῶν ἰδίων, καὶ διὰ τοῦτο τὰ μὲν
<lb/>τῶν ἄλλων ἁμαρτήματα θεᾶσθαι, τὰ δὲ ἑαυτῶν μὴ βλέπειν.
<lb/>οὗτος γὰρ μόνος ἑαυτὸν ἀσκήσει πρὸς τὴν τῶν ἀληθῶν
<lb/>γνῶσιν. οὔκουν, ὡς ἔφην, θαυμάζω τοῦ πρώτου γράψαντος
<lb/>τὴν ἐξήγησιν, ἀλλὰ τῶν ἀδιανοήτως τὰ ἐκείνου ἐπαινούντων,
<lb/>ὥσπερ καὶ νῦν τις ἐπαινεῖ τὴν ἐξήγησιν τῶν εἰπόντων
<lb/>ἀκούειν χρῆναι προσώπου μὲν εὔχροιαν πρὸς τὴν τοῦ νοσοῦντος
<lb/>αὐτοῦ, τὸ δὲ λίαν σκυθρωπὸν ἐπὶ τοῦ ἰατροῦ
<lb/>θεωμένου τὴν παρὰ φύσιν εὔχροιαν, ὡς κακὸν σημεῖον. εἰ
<lb/>γὰρ τοῦτ’ ἐβούλετο διδάσκειν ὁ γράψας τὸ προῤῥητικὸν, οὕτως
<lb/>ἂν εἰρήκει, προσώπου εὔχροια λίαν σκυθρωπὸν ἐργάζεται
<lb/>τὸν ἰατρόν. ἐπὶ τούτῳ δὲ πονηρὸν οὐκ ἄν ἔτι προσεγέγραπτο
<lb/>κατὰ τὸ τέλος. ἀδιανόητον γὰρ ἱκανῶς προσώπου
<lb/>λέγειν εὔχροιαν, λίαν σκυθρωπὸν σημεῖον ἰατρῷ πονηρόν.
<lb/>ἢ πάλιν οὕτω, προσώπου εὔχροια, λίαν σκυθρωπὸν

<pb n="615"/>

ἐργάζεται τὸν ἰατρὸν καὶ πονηρόν ἐστι σημεῖον. ἤτοι γὰρ
<lb/>τὸ σκυθρωπὸν ἐργάζεται τὸν ἰατρὸν καὶ πονηρόν ἐστι σημεῖον
<lb/>ἢ πονηρὸν εἶναι τὴν εὔχροιαν ἤρκει λελέχθαι μόνον.
<lb/>ἀμφότερα δ’ ἅμα λέγειν οὐκ ἐγχωρεῖ, μετὰ τοῦ καὶ τὸν
<lb/>σύνδεσμον προσκείμενον ἐνδείκνυσθαι σαφῶς, ἐν τῷ κάμνοντι
<lb/>ταῦτ’ ἄμφω συμβεβηκέναι, τήν τ’ εὔχροιαν τοῦ
<lb/>προσώπου καὶ τὸ λίαν σκυθρωπόν. ἵνα δέ τις ἐάσας τὴν
<lb/>ἀπὸ τῆς λέξεως ἔνδειξιν ἐπὶ τὸ λεγόμενον ἔλθοι, ψευδής
<lb/>ἐστιν ὁ λόγος τῶν οὕτως ἐξηγησαμένων. οὐ γὰρ ἔξ ἀνάγκης
<lb/>ἡ εὔχροια τοῦ προσώπου λίαν ἐργάζεται σκυθρωπὸν
<lb/>τὸν ἰατρὸν, ἀλλ’ ἔστιν ὅτε καὶ φαιδρότερον ἢ πρόσθεν, ὅταν
<lb/>αἱμοῤῥαγίας ἢ παρωτίδων κρισίμων ἐλπίσῃ σημεῖον εἶναι
<lb/>τὴν εὔχροιαν. εἰ μὲν οὖν ἀπόρου καὶ ἀσαφοῦς ἐσχάτως
<lb/>τῆς ῥήσεως οὔσης ἐπενόουν τοιαῦτά τινα, ἴσως ἂν αὐτοῖς
<lb/>συνέγνωμεν· ἐπεὶ δὲ χρησιμώτατον πρᾶγμα διδάσκει σαφῶς
<lb/>διοριζόμενον, πότε μὲν ἀγαθόν ἐστι σημεῖον ἡ εὔχροια

<pb n="616"/>

τοῦ προσώπου, πηνίκα δὲ οὐκ ἀγαθὸν, τίς αὐτοῖς συγγνώμη;
<lb/>καθάπερ τοῖς λέγουσι περὶ τῆς εἰς <milestone unit="ed1page" n="186"/>ἄλληλα μεταπτώσεως,
<lb/>τῆς τ’ εὐχροίας τοῦ προσώπου καὶ τῆς σκυθρωπότητος
<lb/>εἶναι τὸν ἐνεστῶτα λόγον. ἡγοῦνται μὲν γὰρ, ὅταν ἄλληλα
<lb/>διαδέχεται ταῦτα, καὶ τῆς μὲν εὐχροίας παυσαμένης
<lb/>ὁ κάμνων γένηται λίαν σκυθρωπὸς, αὖθις δὲ τὴν σκυθρωπότητα
<lb/>γενομένην εὔχροια διαδέχηται, χαλεπὸν εἶναι σημεῖον
<lb/>ὡς οὐ δυναμένων ἀμφοτέρων ἅμα γίγνεσθαι, ἢ οὐ περὶ τῶν
<lb/>ἐναντίων ἔμπροσθεν εἰρηκότος αὐτοῦ, τὴν εἰς ἄλληλα μετάπτωσιν
<lb/>οὐκ ἀγαθὸν εἶναι σημεῖον, ἐκεῖ μὲν γὰρ ἡ θατέρου
<lb/>γένεσις ἀναιρεῖ τὴν ὕπαρξιν θατέρου καὶ διὰ τοῦτο ἀδύνατον
<lb/>αὐτοῖς ὑπάρχειν ἅμα. τῇ δ’ εὐχροίᾳ τοῦ προσώπου
<lb/>σκυθρωπότητα συνυπάρχειν ἅμα, οὐκ ἀδύνατον. ἐὰν μὲν
<lb/>οὖν ἐφ’ ἑκάστῃ τῶν ῥήσεων, ὅσα κακῶς εἴρηταί τισιν ἐξελέγχωμεν,
<lb/><milestone unit="ed2page" n="734"/>μέμψονται πολλοὶ τῷ μήκει τῶν ὑπομνημάτων.
<lb/>ἐὰν δ’ ἀνέλεγκτα παραλίπωμεν, συμβήσεταί τινας
<lb/>ἐφεξῆς ἀκούσαντας ἐξηγήσεως ξένης, ὡς παραλελειμμένης
<lb/>ὑπ’ ἐμοῦ μέμφεσθαι καὶ μάλισθ’ ὅταν διακρίνειν οὐδέπω

<pb n="617"/>

δύνωνται κακίαν καὶ ἀρετὴν ἐξηγήσεως. ἐπεὶ τοίνυν ἀδύνατόν
<lb/>ἐστιν ἐκφυγεῖν τὴν μέμψιν ἢ ὡς μηκύναντα περιττῶς
<lb/>ἢ ὡς παραλιπόντα τι τῶν χρησίμων, εἱλόμην θάτερον,
<lb/>ὃ τοῖς ἀναγνωσομένοις τὰς ὑπ’ ἐμοῦ γεγραμμένας ἐξηγήσεις
<lb/>ὠφελιμώτερον ἔσεσθαι πέπεισμαι.
</p></div>

<div type="textpart" subtype="chapter" n="49">
<quote type="lemma" n="49">Τὰ τελευτῶντα ὑποχωρήματα εἰς ἀφρώδεα ἄκρητα
<lb/>παροξυντικά.</quote>
<p>Οὐκ οἶδ’ ὅπως οἱ ἐξηγησάμενοι τὸ βιβλίον ὥσπερ ἄλλων
<lb/>πολλῶν παρακηκόασι λέξεων, οὕτω καὶ τῆσδε. τελευτῶντα
<lb/>γὰρ εἰπόντος αὐτοῦ τὴν ἐξήγησιν οὗτοι ποιοῦνται
<lb/>διαχωρημάτων ἀφρωδῶν ἀκράτων. οὐ ταὐτὸν δέ ἐστιν ἢ ᾧ
<lb/>τὰ τοιαῦτα διαχωρεῖται παροξυνθήσεσθαι τὴν νόσον ἢ ᾧ
<lb/>τελευτήσονται αἱ διαχωρήσεις εἰς τὰ τοιαῦτα. μοχθηρᾶς
<lb/>μὲν οὖν ἐστι διαθέσεως γνωρίσματα τὰ ἀφρώδη καὶ τὰ
<lb/>ἄκρητα, μεμνημένων ἡμῶν ἄκρατα καλεῖσθαι διαχωρήματα

<pb n="618"/>

τὰ μόνον ἕνα τὸν ἀποκρινόμενον ἔχοντα χυμὸν ἄμικτον ἑτέροις.
<lb/>οὐ μὴν τοῖς ἐκκρίνουσι τὰ τοιαῦτα παροξυνθῆναι
<lb/>τὴν νόσον ἀναγκαῖόν ἐστιν, ἀλλ’ ἐγχωρεῖ καὶ λωφῆσαι κατὰ
<lb/>βραχὺ πεττομένης τῆς διαθέσεως, ἐφ’ ᾖ τὰ τοιαῦτα ἐξεκρίνετο.
<lb/>πότε οὖν ἀναγκαῖον παροξυνθήσεσθαι τὴν νόσον;
<lb/>ὅταν τὰ διαχωρήματα πρὸς τῷ μὴ παύεσθαι τὴν μεταβολὴν
<lb/>εἰς ἀφρώδη τε καὶ ἄκρατα ποιήσηται. χείρονα γὰρ
<lb/>ὄντα τῶν ἔμπροσθεν ἐκκρινομένων ταῦτα παροξυνθήσεσθαι
<lb/>δηλοῖ.
</p></div>

<div type="textpart" subtype="chapter" n="50">
<quote type="lemma" n="50">Αἱ ἐκ καταψύξιος ἐν ὀξέσιν οὔρων ἀπολήψιες κάκισται.</quote>
<p>Τὰ ὀξέα νοσήματα γίνονται ἐπὶ θερμοτέραις ὕλαις. εἰ
<lb/>οὖν ἐπίσχεσις τῶν οὔρων ἐκ καταψύξεως γένηται τῆς κύστεως,
<lb/>κακόν. δηλοῖ γὰρ ἐκ τῆς τοιαύτης δυσκρασίας ἀτονίαν
<lb/>γενέσθαι τῆς ἀποκριτικῆς ἐν τῇ κύστει δυνάμεως ἢ
<lb/>ἀναισθησίαν, διὰ τὸ καταψυχθῆναι τὸ ἐν αὐτῇ νεῦρον καὶ

<pb n="619"/>

μὴ αἰσθάνεσθαι τῆς ἀνίας. ἡ δὲ κατάψυξις ἐν τῇ κύστει
<lb/>γίνεται τοῦ κατὰ φύσιν ἐν αὐτῇ θερμοῦ ὑπὸ τῆς παρὰ φύσιν
<lb/>θερμασίας διαφορηθέντος. ἴσως δ’ ἄν τις εἴπῃ, διὰ
<lb/>ποίαν αἰτίαν τοῦ πυρετοῦ ἐν ὅλῳ τῷ σώματι ὄντος ἐψύχθη
<lb/>ἡ κύστις; λύσις δὲ τούτων ἐστὶν ἡ τοῦ μορίου ἐπιτηδειότης,
<lb/>οὐ γὰρ ἅπανθ’ ὡσαύτως τῆς αὐτῆς ἔτυχε φύσεως.
</p></div>

<div type="textpart" subtype="chapter" n="51">
<quote type="lemma" n="51">Τὰ ὀλέθρια ἀσήμως ῥᾳστωνήσαντα θάνατον σημαίνει.</quote>
<p><milestone unit="ed2page" n="735"/>Χωρὶς σημείων ἤτοι ἐκκρίσεως ἢ πέψεως.
<lb/>ταὐτὸν δὲ δηλοῖ τῷ καθόλου ἐν ἀφορισμοῖς εἰρημένῳ τῷδε,
<lb/>τοῖσι μὴ κατὰ λόγον κουφίζουσιν οὐ δεῖ πιστεύειν οὐδὲ φοβεῖσθαι
<lb/>λίην τὰ μοχθηρὰ γινόμενα παρὰ λόγον. ἡ γὰρ νῦν
<lb/>προκειμένη ῥῆσις ἀποχωρήσασα τοῦ καθόλου τῶν ὑποπεπτωκότων
<lb/>αὐτῷ τι διδάσκει. περὶ γὰρ τῶν ὀλεθρίων ἀποφαίνεται
<lb/>μόνον, οὐχ ἁπάντων τῶν μοχθηρῶν. οὐκ ἐξ ἅπαντος

<pb n="620"/>

δὲ πᾶν ὅ τι περ ἂν ᾖ μοχθηρὸν ἤδη τοῦτο καὶ
<lb/>ὀλέθριόν ἐστιν. ἀπεδείξαμεν γὰρ ἐν τῷ προγνωστικῷ διαφορὰς
<lb/>πολλὰς τῶν μοχθηρῶν εἰρημένας, ἐφ’ ὧν αὐτὸν τὸν
<lb/>Ἱπποκράτην προσθήκῃ τῶν οἰκείων ὀνομάτων ἐνδείκνυσθαι
<lb/>τὸ μέγεθος αὐτῶν. περὶ μὲν οὖν τῶν ἁπλῶς μοχθηρῶν,
<lb/>οὐ μὴν ὀλεθρίων γε, ἀρκεῖ τοῦτο μόνον γινώσκειν ὡς οὐ
<lb/>χρὴ πιστεύειν αὐτοῖς ἀσήμως παυσαμένοις, ἐπανήξει μὲν
<lb/>γὰρ αὖθις, οὐ μὴν ἀποκτενεῖ γε τὸν ἄνθρωπον. ὅσα δ’
<lb/>εἰς τοσοῦτον προήκει μοχθηρίας, ὡς ἐν τοῖς ὀλεθρίοις εἶναι,
<lb/>ταῦθ’ ὅτι μὲν ἀπιστότερα τῶν μετρίως μοχθηρῶν ἐστιν, οὐ
<lb/>δυνάμενα πιστῶς παύσασθαι, χωρὶς ἐπιφανῶν σημείων, ἐν
<lb/>τοῖς περὶ κρίσεων ἐπὶ πλεῖόν μοι δέδεικται. κατασκευάσαντα
<lb/>γὰρ ἐν τῷ χρόνῳ τὰ τοιαῦτα βλάβην ἑκτικὴν καὶ
<lb/>ἄλυτον ἐπανήξει κατὰ τὸ μέγεθος τῆς αὐτῶν κακίας, τὸ τοῦ
<lb/>κινδύνου φέροντα μέγεθος. ἔνια γὰρ αἴτια τῶν κατὰ τὸ
<lb/>σῶμα γεννωμένων παραπλησίαν ἔχει δύναμιν τῷ τε τῶν
<lb/>λυττώντων κυνῶν ἰῷ καὶ τῶν θανασίμων φαρμάκων ἐκείνοις,
<lb/>ὅσα κατὰ τὰ πεπονθότα ἐπίδηλον οὐδὲν ἐν τῷ παραυτίκα

<pb n="621"/>

σύμπτωμα ἐργάζεται, μετὰ δὲ τέτταρας ἢ ἕξ μῆνας ἢ καὶ
<lb/>πλείονα χρόνον ἀναιρεῖ τὸν ἄνθρωπον. ἴσμεν δ’ ἐνίους καὶ
<lb/>τῶν ὑπὸ κυνὸς λυττῶντος δηχθέντων ὕστερόν ποτε δείσαντάς
<lb/>τε τὸ ὕδωρ καὶ τελευτήσαντας ἀπὸ τῆς πρώτης ἀρχῆς,
<lb/>ἐν ᾗ δηχθέντες ἔτυχον, μετὰ δύο μῆνας ἢ τρεῖς ἢ τέτταρας
<lb/>ἢ πολὺ πλείους· οἶδα γοῦν τινα καὶ κατὰ ἐνιαυτὸν εἰς
<lb/>τοῦτο δὴ τὸ πάθος, ὃ καλοῦσιν ὑδροφόβον, ἐμπεσόντα, περὶ
<lb/>οὗ πᾶσι τοῖς ἰατροῖς ἔδοξεν ἐσχάτη γίνεσθαι ξηρότης ἐν
<lb/>τοῖς στερεοῖς τοῦ ζώου μορίοις, ἅμα τῷ καὶ τὴν κατὰ φύσιν
<lb/>θερμασίαν παρηυξῆσθαι, τετραμμένην ἐπὶ τὸ πυρῶδες.
<lb/>ταύτην οὖν τὴν διάθεσιν ὁ τοῦ κυνὸς ἰὸς ἐργάζεται, πολλῷ
<lb/>χρόνῳ κατὰ βραχὺ δηλονότι, καὶ διὰ τοῦτ’ ἔστιν ἀνιατότερον,
<lb/>διότι τῶν στερεῶν μορίων ἡ οὐσία μεταβάλλεται, καθάπερ
<lb/>εἴωθε κἀν ταῖς καλουμέναις λεύκαις γίνεσθαι. ἄχρι
<lb/>μὲν γὰρ ἐντός ἐστιν ἡ παρὰ φύσιν διάθεσις, ἀλλοιούντων
<lb/>μὲν αὐτῶν τὰ στερεὰ σώματα, μηδέπω δ’ αὐτῶν ἠλλοιωκότων
<lb/>ἅμα τῷ κενωθῆναι ταῦτα καὶ ἡ τῶν στερεῶν ἀλλοίωσις

<pb n="622"/>

παύεται, ποτὲ μὲν ἡμέρᾳ μιᾷ, ποτὲ δὲ καὶ θᾶττον
<lb/>εἰς τὸ κατὰ φύσιν ἐπανερχομένων. γινομένη γὰρ ἡ διάθεσις
<lb/>καὶ οὔπω γεγονυῖα· συντόμως ἀποκαθίσταται τοῦ ποιοῦντος
<lb/>αὐτὴν αἰτίου χωρισθέντος. συμπληρωθείσης δ’ αὐτῆς,
<lb/>κἂν ἐκκενωθῇ τὰ ποιήσαντα τὴν διάθεσιν ὑγρὰ, πλέον
<lb/>οὐδὲν εἰς ὑγείας λόγον. ὅμοιον γάρ τι συμβαίνει τῷ γινομένῳ
<lb/>περὶ τὰ ξύλα τὰ πλησίον τοῦ μαλθακοῦ κειμένου
<lb/>πυρός. θερμαίνεται μὲν γὰρ μέχρι πολλοῦ, καίεται δὲ οὐδέπω,
<lb/>κἂν φθάσῃς ἀποχωρίσαι τοῦ πυρὸς αὐτὰ πρὶν ἄρξασθαι
<lb/>καίεσθαι, ταχέως ἀποτίθεται τὴν γεγονυῖαν αὐτοῖς
<lb/>θερμότητα. δεξάμενα δ’ εἰς ἑαυτὰ τοσοῦτον, ὡς ἄρξασθαι
<lb/>καίεσθαι, κἂν ἀπαχθῇ τοῦ πυρὸς, οὐδὲν ἧττον καίεται,
<lb/>κἂν εἰς αὐτὸ δὲ τὸ πῦρ τὸ ὑγρὸν ξύλον ἔλθοι, οὐκ εὐθέως
<lb/>ἅπτεται, καθάπερ εἰ στυππίον ἐνθείης ἢ κάλαμον ξηρὸν ἢ
<lb/>θρυαλλίδα, καὶ εἰ μετὰ βραχὺ βαστάσειας τὸ τοιοῦτον ξύλον,
<lb/><milestone unit="ed2page" n="736"/>ἀποθήσεται τὴν ἐκ τοῦ πυρὸς ἐν αὐτῷ γενομένην
<lb/>ἀλλοίωσιν <milestone unit="ed1page" n="187"/>οὐ μετὰ πολὺν χρόνον. οὔκουν ἀπεικὸς
<lb/>καὶ γεννηθῆναι κατὰ βραχὺ τοιοῦτον ἐν τῷ σώματι χυμὸν,

<pb n="623"/>

ὁποῖος ὅ τε τῶν λυττώντων κυνῶν ἐστι καὶ τῶν ἐν χρόνῳ
<lb/>πλείονι διαφθειρόντων φαρμάκων, ὡς καὶ λανθάνειν τοὺς
<lb/>πολλοὺς τῶν ἰατρῶν, ὡς ἐπὶ τοῦ διὰ κόπον, ὡς ἔδοξε, μετριώτατον
<lb/>πυρέξαντος, ὃς μετὰ τὴν τετάρτην ἡμέραν ἀπέκρινεν
<lb/>οὖρον, τῇ μὲν συστάσει λεπτὸν, τῇ χρόᾳ δὲ μέλαν,
<lb/>ὡς ἐοικέναι κατ’ ἄμφω τῇ γινομένῃ κράσει μέλανος ὀλίγου
<lb/>γραφικοῦ μιχθέντος ὕδατι πολλῷ, καὶ ἄλλως γε εἰ μὴ τὸ
<lb/>μέλαν αὐτὸ νοήσαιμεν μεμιγμένον, ἀλλὰ κἂν τὴν καλουμένην
<lb/>ὑπὸ τῶν πολλῶν ἀσβόλην, ἣν ἄσβολον οἱ Ἕλληνες ὀνομάζουσιν·
<lb/>ὁ ἄνθρωπος οὗτος ἔδοξεν ἔχειν καλῶς κατὰ τὴν
<lb/>τετάρτην ἡμέραν, ὡς καὶ λούσεσθαι ταῖς ἑξῆς ἡμέραις, εἶτα
<lb/>κατὰ τὴν ἑβδόμην ἡμέραν εἰς ἑσπέραν ἀρξάμενος πυρέττειν
<lb/>ἀπέθανε μαρανθείς. τοῦτο αὐτὸ κατὰ τὴν προκειμένην
<lb/>ῥῆσιν διδάσκεται, τοῖς ἀρίστοις τῶν ἰατρῶν ὠφέλειαν φέρον,
<lb/>οὐ τοῖς ἐπιτυχοῦσιν. οὗτοι γὰρ οὐδὲ γινώσκουσι τὰ τῶν
<lb/>ὀλεθρίων νοσημάτων σημεῖα. νεανίσκος γοῦν τις ἐξέκρινεν
<lb/>ἅμα πυρετῷ βληχρῷ περίπλυσιν ἐρυθρὰν οὐκ ὀλίγην πολλάκις
<lb/>ἐν ἡμέρᾳ μιᾷ καὶ νυκτὶ μετὰ χλιαροῦ πυρετοῦ τοὐντεῦθεν

<pb n="624"/>

ἔδοξε μετριώτερον ἔχειν ὡς τῇ γ΄ τῶν ἡμερῶν
<lb/>ἀπύρετον εἶναι δοκεῖν. ἐγὼ μὲν οὖν ἐπισκοπούμενος αὐτοῦ
<lb/>τὰ οὖρα λεπτὰ καὶ λευκὰ, καθάπερ ὕδωρ ὄντα, τὴν
<lb/>κατὰ τὸ ἧπαρ ἀτονίαν ἐτεκμηράμην διαμένειν, ἐκέλευόν τε
<lb/>τοῖς πρὸς αὐτὴν ἁρμόττουσιν ἐπιθέμασί τε καὶ βρώμασι
<lb/>καὶ συμπάσῃ τῇ διαίτῃ χρῆσθαι. καταγελάσας δέ μου τῶν
<lb/>ἀπὸ Θεσσαλοῦ τις ἰατρῶν, οὐ μόνον αὐτὸς οὐδέποτε τὴν
<lb/>δι’ οὔρων ἐπίσκεψιν πεποιημένος, ἀλλὰ καὶ τοὺς ἐπισκεπτομένους
<lb/>αὐτοὺς γναφέας ἀποκαλῶν, κεκώλυκε βοηθεῖσθαι
<lb/>τὸν ἄνθρωπον, ἀναθρέψεως μόνης ἐπὶ κενώσει χρῄζειν εἰπών.
<lb/>ἀλλὰ καὶ τοῦτο κατὰ τὴν ἑβδόμην ἀπὸ τῆς ἀρχῆς
<lb/>ἡμέραν ἐπελθὸν τὸ νόσημα φανερὸν ἐγένετο πᾶσιν ἡπατικὸν
<lb/>ὑπάρχον. τὰ μὲν οὖν τοιαῦτα πάντα παρατρέχουσιν
<lb/>οἱ ἐξηγηταὶ μεγάλως ὄντα χρήσιμα, κατατρίβονται δ’ ἐνίοτε
<lb/>περὶ λεξίδια μηδ’ ὅλως χρήσιμα.
</p></div>

<pb n="625"/>

<div type="textpart" subtype="chapter" n="52">
<quote type="lemma" n="52">Τὰ ἐν ὀξέσι χολώδεσιν ἔκλευκα, ἀφρώδεα, περίχολα διαχωρήματα
<lb/>κακόν. κακὸν δὲ καὶ οὖρα τοιαῦτα· ἆρα
<lb/>τουτέοισιν ἧπαρ ἐπώδυνον;</quote>
<p>Τὸ πολλάκις ἤδη καὶ πρόσθεν εἰρημένον ἐρῶ καὶ νῦν.
<lb/>ὁ συνθεὶς τὸ βιβλίον τοῦτο φαίνεται μὲν ἀπὸ τῆς αὐτῆς
<lb/>ὢν Ἱπποκράτει τῷ μεγάλῳ τέχνης, ἀπολείπεται δ’ αὐτοῦ
<lb/>πάμπολλα, καὶ διὰ τοῦτο ἐνίοις μὲν ἔδοξε τοῦ Δράκοντος
<lb/>Ἱπποκράτους, ἐνίοις δὲ τοῦ Θεσσαλοῦ τὸ σύγγραμμα τοῦτο
<lb/>εἶναι. δύο γὰρ υἱεῖς τοῦ μεγάλου Ἱπποκράτους ὁμολογοῦνται
<lb/>γεγενῆσθαι, Δράκων καὶ Θεσσαλὸς, ὦν ἑκατέρου πάλιν
<lb/>Ἱπποκράτης. εἴτ’ οὖν ὑπὸ θατέρου τούτων εἴτε καὶ
<lb/>ὑπ’ ἄλλου τινὸς ἐγράφη τὸ βιβλίον εἴτ’ ἔφθασεν ὁ γράψας
<lb/>αὐτὸ πρὶν ἐκδοῦναι τοῖς Ἕλλησιν ἀποθανεῖν, περιττόν ἐστιν
<lb/>ἔργον ζητεῖν. ἱκανὰ γὰρ καὶ τὰ νῦν εἰρημένα περὶ αὐτοῦ.
<lb/>σπούδασμα δ’ ἔστω τοῖς ἀναγινώσκουσιν αὐτὸ τὴν διάνοιαν
<lb/>τῶν λεγομένων ἐξετάζειν. ἡ δὲ ἐξέτασις ἔστω διττὴ πρός

<pb n="626"/>

τε τὴν τῶν ὁμολογουμένων Ἱπποκράτους βιβλίων καὶ πρὸς
<lb/>τὴν τῶν πραγμάτων ἀλλήθειαν ἀναφερόντων ἡμῶν, ὅ τι περ
<lb/>ἂν αὐτῷ λέγηται. καὶ νῦν αὐτὸ τὸ προκείμενον οὕτως ἐξετάσωμεν,
<lb/>ὡς ἐπιπλέκοντος ἐνίοτε <milestone unit="ed2page" n="737"/>συμπτώματα τοῦδε
<lb/>τοῦ ἀνδρὸς, ὦν ἑκάστου καθ’ ἑαυτὸ τὴν δύναμιν ἐμάθομεν
<lb/>ἐν τῷ προγνωστικῷ. τὰ γὰρ ἔκλευκα καὶ τὰ ἀφρώδη διαχωρήματα
<lb/>μοχθηρὰ λέλεκται κατ’ ἐκεῖνο τὸ βιβλίον. ἀλλὰ
<lb/>καὶ ὅτι κινδυνεύουσιν ἐν ταῖς νόσοις ἧττον, οἷς ἂν οἰκείη
<lb/>τῆς φύσεως ἡ νόσος ᾖ, μεμαθήκαμεν ἐν τοῖς ἀφορισμοῖς,
<lb/>ὥσθ’ ὅσοις ἂν μὴ οἰκεία τύχοι, μᾶλλον οὗτοι κινδυνεύουσι.
<lb/>τοῖς οὖν χολώδεσιν εἴτ’ ἀνθρώποις εἴτε νοσήμασι χολῶδες
<lb/>διαχωρεῖν ἢ οὐρεῖν οἰκεῖον. ἄχολα δὲ καὶ λευκὰ παρὰ τὴν
<lb/>φύσιν αὐτῶν ἐστι καὶ διὰ τοῦτο μοχθηρά. ἀφρώδη δὲ διαχωρεῖν
<lb/>ἁπάσαις φύσεσι κακόν. εἰ μὲν δὴ ταῦτ’ εἴρητο
<lb/>μόνα κατὰ τὴν προκειμένην ῥῆσιν, οὐδὲν ἂν ἦν ζήτημα,
<lb/>προσκειμένου δὲ τοῦ περίχολα μέγιστον γίνεται ζήτημα.
<lb/>πῶς γὰρ ἂν χολώδεά τε ἅμα καὶ ἔκλευκα διαχωρεῖσθαι δυνατόν
<lb/>ἐστιν; ἐγὼ μὲν οὖν νομίζω καὶ ταύτην τὴν λέξιν

<pb n="627"/>

ἡμαρτῆσθαι, καθάπερ καὶ ἄλλας πολλάς. ἄμεινον γὰρ ἦν
<lb/>ἢ μὴ περίχολα γεγράφθαι κατὰ αὐτὴν ἢ μηδ’ ὅλως γεγράφθαι
<lb/>τὰ ἔκλευκα, εἰ δέ περ ἀναγκαζόμεθα τὴν λέξιν
<lb/>ὡς ἀναμάρτητον ἡγεῖσθαι, δυοῖν θάτερον, ἢ τὸν μὲν ἕνα
<lb/>καιρὸν ἔκλευκα διαχωρεῖσθαι νομιστέον, ἐν ἑτέρῳ δὲ περίχολα,
<lb/>ἢ εἴπερ ἑνὶ χρόνῳ βούλοιτό τις ἀμφότερα λέγειν ἐκκρίνεσθαι,
<lb/>τὰ μὲν ἔκλευκα τῶν ἑστώτων τε καὶ σκληρῶν
<lb/>διαχωρημάτων τὴν χρόαν δηλώσει, τὰ περίχολα δὲ τὰ πέριξ
<lb/>αὐτῶν ἔχοντα χολὴν τῇ συστάσει λεπτήν. εἰώθασι δὲ ὀνομάζειν
<lb/>τὰς τοιαύτας ἐκκρίσεις περίχρους. τά γε μὴν οὖρα
<lb/>τοιοῦτον μὲν ἔχειν οὐδὲν δύναται μεμιγμένον, ἤτοι δὲ θάτερον
<lb/>τῶν εἰρημένων ἐπ’ αὐτῶν ἢ τὸ ἕτερον ἀκούειν ἀναγκαῖόν
<lb/>ἐστιν. ἄμφω δὲ μοχθηρὰ, τό τε ἔκλευκον καὶ τὸ
<lb/>περίχολον. ἀκοῦσαι δὲ ἐπὶ τῶν οὔρων τὸ περίχολον ἀναγκαῖόν
<lb/>ἐστιν, αὐτὸ τὸ περιττῶς χολῶδες. οὐ γὰρ οἷόν τε
<lb/>κατὰ τὸν αὐτὸν τρόπον, ὃν ἐπὶ τῶν διαχωρημάτων εἶπον,
<lb/>ἐγχωρεῖν γενέσθαι τὰ περίχολα μετὰ τῶν ἐκλεύκων, οὕτω

<pb n="628"/>

κἀπὶ τῶν οὔρων ἀκούειν. ὃ ἐπὶ τῷ τέλει τῆς ῥήσεως ἔγραψεν,
<lb/>ἆρά γε τούτοισι ἧπαρ ἐπώδυνον; ὀρθῶς εἵρηται. τισὶ
<lb/>μὲν γὰρ αὐτῶν ἐπώδυνον γίνεται, τισὶ δὲ οὒ, διὰ φλεγμονὴν
<lb/>καὶ δι’ ἔμφραξιν καὶ διάθεσιν φλογώδη κατά τε τὴν
<lb/>γαστέρα καὶ διὰ τῆς κύστεως ἐκκρίνεσθαι. λέλεκται δέ σοι
<lb/>περὶ τῶν τοιούτων ἁπάντων ἅμα ταῖς οἰκείαις ἀποδείξεσιν
<lb/>ἐν ταῖς ἡμετέραις πραγματείαις, ὥστε οὐ χρὴ νῦν καθ’
<lb/>ἑκάστην ῥῆσιν ἀποδείξεις ἀκούειν φυσικὰς, ἀλλ’ ἀρκεῖσθαι
<lb/>μόνοις τοῖς ἐξ αὐτῶν ἀποδεδειγμένοις.
</p></div>

<div type="textpart" subtype="chapter" n="53">
<quote type="lemma" n="53">Αἱ ἐν πυρετοῖσιν ἀφωνίαι σπασμώδεα τρόπον ἐξίστανται
<lb/>σιγῇ, ὀλέθριον.</quote>
<p>Ἁπάντων μὲν τῶν παλαιῶν ἀντιγράφων τὴν γραφὴν
<lb/>ταύτην ἐχόντων, ἁπάντων δὲ τῶν ἐξηγησαμένων τὸ βιβλίον

<pb n="629"/>

δεχομένων αὐτὴν, ἔνιοι τῶν χθὲς καὶ πρώην γεγονότων μεταγράφουσιν
<lb/>εἰς τοιαύτην λέξιν, ἣν ἐξηγήσασθαι ῥᾷστον
<lb/>αὐτοῖς. ἐγὼ δὲ τὸν μὲν ἀποροῦντα περὶ τῆς ἐξηγήσεως ὑπονοῆσαί
<lb/>τε τὴν λέξιν ἡμαρτῆσθαι καὶ μεταγράψαι πρὸς τὸ
<lb/>φαινόμενον ἀληθὲς οὐ μέμφομαι· τὸ δ’ οὕτω γεγραμμένον
<lb/>ἐξ ἀρχῆς, ὡς αὐτὸς ἐτόλμησε μεταγράψαι τὴν ἐξήγησιν
<lb/>ποιεῖσθαι, μέμψεως ἄξιον εἶναι νομίζω. πεποιηκότων δ’
<lb/>ἐνίων τοῦτο κατὰ <milestone unit="ed2page" n="738"/>πολλὰς λέξεις, ἐπὶ πάντων μεμνῆσθαι
<lb/>τῆς ῥᾳδιουργίας αὐτῶν μακρὸν εἶναι νομίζω. ὥσπερ
<lb/>δὲ καὶ ἄλλα πολλὰ τῶν καθ’ ὅλον τὸ βιβλίον γεγραμμένων
<lb/>ἅπαξ ἢ δὶς ἐπεσημηνάμην, οὕτω καὶ τοῦτο. λέλεκται μὲν
<lb/>οὖν μοι ταῦτα διὰ τοὺς <milestone unit="ed1page" n="188"/>ὅλον ἀφελόντας τῆς προκειμένης
<lb/>ῥήσεως τὸ σιγῇ ὀλέθριον. ἐγὼ δὲ ἡγοῦμαι τὴν
<lb/>διάνοιαν εἶναι τοιαύτην· αἱ ἐν πυρετῷ ἀφωνίαι, ὅσαι κατὰ
<lb/>σπασμώδη τρόπον γίνονται τελευτῶσιν εἰς τὴν μετὰ σιγῆς
<lb/>ἔκστασιν ὀλέθριον. τὸ δ’ εἴτε πάθος ἢ σύμπτωμα προσυπακοῦσαι
<lb/>δεῖ τοῦτο, συνήθως οὕτως ἑρμηνεύοντος τοῦ γράψαντος
<lb/>τὸ βιβλίον. χρὴ τοίνυν τὸ σιγῇ κατὰ δοτικὴν

<pb n="630"/>

πτῶσιν ἀκούειν, συντάττοντας τὸ ἐξίστανται τῷ σιγῇ· κατὰ
<lb/>δοτικὴν δὲ πτῶσιν ἀκουόμενον τὸ σιγῇ οὐκέτι αὐτὸ σημαίνει
<lb/>μόνον τὸ ἐξίστανται μετὰ σιγῆς πάνυ κακόν· δῆλος
<lb/>γάρ ἐστι πάλιν ὑποτάξας τῷ σιγῇ τὸ ὀλέθριον, ὅπερ ἀκουστέον
<lb/>ἀντὶ τοῦ λεληθότως τε καὶ ἀδήλως τοῖς πολλοῖς. γιγνομένων
<lb/>οὖν ἀφωνιῶν κατὰ πολλοὺς τρόπους, ὡς δέδεικται
<lb/>νῦν, οὗτός φησι τὴν σπασμώδη τρόπον γινομένην ἀφωνίαν
<lb/>εἰς τὴν μετὰ σιγῆς ἔκστασιν τελευτᾷν. τίνων τοίνυν σπασμώδη
<lb/>τρόπον ἀκούσομεν; εἴπῃ τις τῶν φωνητικῶν ὀργάνων,
<lb/>ἃ καὶ τῷ παραλελύσθαι καὶ τῷ μηδ’ ὅλως ὑπὸ τῆς
<lb/>προαιρέσεως κινεῖσθαι τῆς ἀφωνίας αἴτια γίγνεται. τούτων
<lb/>οὖν τὴν διάθεσιν ἀφορίζων τὴν σπασμώδη, διὰ τοῦτο
<lb/>εἶπεν, αἱ ἐν πυρετοῖς ἀφωνίαι σπασμώδεα τρόπον. αὗται
<lb/>τοίνυν οὐ μετὰ θορύβου καὶ κραυγῆς, οὐ γὰρ δύνανται
<lb/>φωνεῖν οἱ ἄφωνοι γεγονότες, ἀλλὰ μετὰ σιγῆς εἰς ἔκστασιν
<lb/>ἀφικνοῦνται καὶ ζήτημα οὐδέν ἐστι πῶς ἐξίστανται μετὰ

<pb n="631"/>

σιγῆς οἱ μηδ’ ὅλως φωνεῖν δυνάμενοι. πόθεν οὖν, φασὶ,
<lb/>γνῶμεν αὐτοὺς ἐξισταμένους; γελοιότατον ἐρωτῶντες ἐρώτημα,
<lb/>μόνοις πρέπον ἐκείνοις ἐρωτᾷν, ὅσοι μηδέποτε ἑωράκασι
<lb/>βεβλαμμένους τὴν διάνοιαν ἀνθρώπους. κἂν γὰρ
<lb/>μὴ φθέγγωνται, τῷ μὴ βλέπειν αὐτοὺς προσηκόντως τοὺς
<lb/>συνήθεις μήτ’ ἐρωτωμένους ἃ πεπόνθασι λέγειν ἢ διὰ γραφῶν
<lb/>ἢ νευμάτων ἐνδείκνυσθαί τε κινήσεις ἀλόγους, ἀναπηδῶντας
<lb/>ἢ ἐσπασμένους ἀτάκτως, ἐνδεικτικόν ἐστι τῆς παραφροσύνης
<lb/>αὐτῶν, κἂν ἰσχυρῶς ἐκστατικὸν τούτων γίνεται
<lb/>τὸ πάθος, οὐ παραφροσύνην ἁπλῶς, ἀλλ’ ἔκστασιν εἰκότως
<lb/>ὀνομάζομεν.
</p></div>

<div type="textpart" subtype="chapter" n="54">
<quote type="lemma" n="54">Αἱ ἐκ πόνου ἀφωνίαι δυσθάνατοι.</quote>
<p>Τὸ δυσθάνατοι σημαίνει μέν ποτε καὶ τὸ βραδυθάνατοι,
<lb/>σημαίνει δὲ καὶ τὸ σὺν ὀδύνῃ θνήσκειν, ὅπερ εὔλογόν

<pb n="632"/>

ἐστι κατὰ τὴν προκειμένην ῥῆσιν εἰρῆσθαι, καὶ μάλιστα,
<lb/>ὅτι τοιαύτης ἀφωνίας ἐμνημόνευσεν ἐν τῇ πρὸ αὐτῆς,
<lb/>ὀδυνηρὸν γὰρ πάθος σπασμός.
</p></div>

<div type="textpart" subtype="chapter" n="55">
<quote type="lemma" n="55">Οἱ ἐξ ὑποχονδρίων ἀλγημάτων πυρετοὶ κακοήθεες.</quote>
<p><milestone unit="ed2page" n="739"/>Εἴθ’ ὁ συνθεὶς τὸ βιβλίον εἴτ’ ἄλλος ἔγραψεν
<lb/>αὐτὸς τήνδε τὴν ῥῆσιν, οὐκ ἐπαιτῶ. χωρὶς γὰρ διορισμοῦ
<lb/>λεγομένη διττῶς ἐστι ψευδὴς, ὅτι καὶ διττοῦ διορισμοῦ
<lb/>δεῖται. πολλῶν γοῦν ἐν τοῖς ὑποχονδρίοις κειμένων
<lb/>μορίων οὐκ ἐπὶ πᾶσιν αὐτοῖς οἱ πυρετοὶ κακοήθεις εἰσὶν,
<lb/>ἀλλ’ ἐπὶ διαφράγματι καὶ γαστρὶ καὶ ἥπατι. γινώσκομεν δ’
<lb/>ὅτι καὶ τῶν μυῶν ἔνιοι τῶν ἐνταῦθα φλεγμαίνοντες ἀνάπτουσι
<lb/>πυρετούς. οὐ μὴν οὐδ’ ὅταν ἐφ’ ἥπατος ἢ γαστρὸς
<lb/>ἢ διαφράγματος φλεγμονὴ γίγνηται, πυρετὸς εὐθὺς οὗτός
<lb/>ἐστι κακοήθης, ἀλλ’ ὀξὺς ἴσως ἂν εἴη, καίτοι γε οὐδὲ τοῦτο,

<pb n="633"/>

κακοήθης δὲ οὐδέπω. διότι δὲ μηδ’ ὀξὺν ἀεί φημι γίγνεσθαι,
<lb/>μαρτυρεῖ μὲν καὶ ἡ πεῖρα καὶ ὁ λόγος δὲ ἀποδείκνυσιν,
<lb/>ἀπὸ τῶν ἐκτὸς φλεγμονῶν ἐναργῆ κομιζόμενος πίστιν.
<lb/>ἀνάλογον γὰρ ἀεὶ τῷ μεγέθει τῶν φλεγμονῶν τῶν
<lb/>πυρετῶν ἀκολουθούντων. ὥσπερ οὐκ ἔστιν ἀναγκαῖον ἀεὶ
<lb/>φλεγμαίνειν ἰσχυρῶς τῶν ἐν ὑποχονδρίοις τι κυρίων μορίων,
<lb/>οὕτως οὐδὲ πυρετὸν ὀξὺν ἐπιφέρειν. ἀφίημι τοιγαροῦν τὴν
<lb/>λέξιν τοῖς καὶ τῶν ψευδῶς εἰρημένων αἰτίας ψευδεῖς ὡς
<lb/>ἀληθεῖς λέγουσιν. ἐμοὶ δ’, ὡς ἔφην, οὔτε συναγορεύειν τινὶ
<lb/>πρόκειται τῶν παλαιῶν οὔτε φιλονείκως αὐτοῖς ἀντιλέγειν,
<lb/>ἀλλ’ ἅπερ ἀληθῶς οἶδα γιγνόμενά τε καὶ φαινόμενα κατὰ
<lb/>τοὺς ἀῤῥώστους, ταῦτα καὶ τοῖς ἀσκοῦσι τὴν ἰατρικὴν τέχνην
<lb/>διέρχεσθαι.
</p></div>

<div type="textpart" subtype="chapter" n="56">
<quote type="lemma" n="56">Δίψα παραλόγως λυθεῖσα ἐν ὀξέσι κακόν.</quote>

<pb n="634"/>

<p>Μέρος ἐστὶ καὶ τοῦτο τοῦ καθόλου λόγου, καθ’ ὃν
<lb/>πάντα τὰ παρὰ λόγον ῥηΐζοντα πρῶτον μὲν ἄπιστά φησιν
<lb/>ὑπάρχειν, εἶτα καὶ κινδυνώδη πολλάκις, ὅταν καὶ αὐτὰ
<lb/>παρὰ λόγον ῥηΐζοντα τὰ κινδυνώδη συμπτώματα. εἴρηται
<lb/>δέ τις καὶ ἄλλος ἐν ἀφορισμοῖς καθόλου λόγος, ἐφ’ ᾧ καὶ
<lb/>αὐτὸ λέλεκται τὸ νῦν εἰρημένον. ὁκόσοι γὰρ πονέοντές τι
<lb/>τοῦ σώματος τὰ πολλὰ τῶν πόνων οὐκ αἰσθάνονται, τουτέοισιν
<lb/>ἡ γνώμη νοσεῖ. τὸ τοίνυν ἐν ὀξέσι νοσήμασι παραλόγως
<lb/>λυθῆναι δίψαν, ὅτι μὲν κακόν ἐστι σημεῖον αὐτὸ τὸ
<lb/>παρὰ λόγον λυθῆναι διδάσκει ἱκανῶς. ὅτι δὲ καὶ τῆς
<lb/>γνώμης βλάβην σημαίνει, ἐκ τούτου δῆλόν ἐστιν, ὅτι τῆς
<lb/>διαθέσεως ἔτι μενούσης ἀναίσθητός ἐστιν αὐτὸς, καίτοι γε
<lb/>ὀδυνηρᾶς οὔσης διαθέσεως. τὸ δὲ παραλόγως ὁποῖόν τι
<lb/>δηλοῖ, πολλάκις μὲν ἐν πολλοῖς εἷπον, οὐ χεῖρον δὲ καὶ νῦν
<lb/>ἀναμνῆσαι, ὅταν μήθ’ ἰδρῶτος γενομένου μήτε ἐμέτου μήτε
<lb/>διαχωρήσεως, ἀλλὰ μηδὲ ἀποστήματος κρισίμου λυθῆναι
<lb/>συμβῇ τὴν δίψαν, οὐ τῷ πεπαῦσθαι τὴν διάθεσιν, ἀλλὰ

<pb n="635"/>

τῷ τὴν αἴσθησιν ἠμαυρῶσθαι. τοῦτο γιγνόμενον οὐκ ἀγαθόν
<lb/>ἐστι σημεῖον. ἐὰν δὲ γλώσσης ξηρᾶς μενούσης καὶ
<lb/>τῶν οὔρων ἀπέπτων ὄντων ἡ δίψα παύσηται, βεβαιότερον
<lb/>ἔτι διαγνώσῃ τὴν κακίαν τῆς διαθέσεως. ἐὰν δὲ καὶ χωρὶς
<lb/>τοῦ τὸν ἰατρὸν ἐπιθεῖναί τι τῶν ψυχόντων τε καὶ ὑγραινόντων
<lb/>ἔξωθεν, ἐπειδὴ καὶ μᾶλλον τὰ τοιαῦτα τὴν ἐν ὀξέσι
<lb/>νοσήμασι δίψαν οὐ παύειν, ἀλλὰ πραΰνειν πέφυκε, παντοίως
<lb/>δὲ κακὸν τὸ παύεσθαι τελέως τὴν δίψαν ἐν ὀξέσι νοσήμασι.
<lb/>καί μοι μέμνησο τῶν εἰρημένων ἄρτι, τῷ τοῦ παραλόγως
<lb/>λύεσθαι παραδείγματι, ὅπως μὴ πολλάκις αὐτῶν χρῄζῃς
<lb/>ἀκούειν.
</p></div>

<div type="textpart" subtype="chapter" n="57">
<quote type="lemma" n="57"><milestone unit="ed2page" n="740"/>Ἱδρὼς πολὺς ἅμα πυρετοῖσιν ὀξέσι γιγνόμενος φλαῦρος.</quote>
<p>Τῷ πολὺς μάλιστα πρόσεχε τὸν νοῦν, ἐπεί τοι πολλάκις
<lb/>ἐν ὀξέσι νοσήμασιν ἱδροῦντες ἀεὶ μετρίως χρονίζουσι
<lb/>μὲν, οὐ μὴν ἀποθνήσκουσιν. εἰ δὲ καὶ πολὺς ἱδρὼς γίνοιτο,

<pb n="636"/>

μὴ λύων τὸν πυρετὸν, εὔδηλον ὅτι καταλυθήσεται ταχέως
<lb/>ἡ τοῦ κάμνοντος δύναμις.
</p></div>

<div type="textpart" subtype="chapter" n="58">
<quote type="lemma" n="58">Καὶ οὖρα δ’ ἐπίπονα, πονηρόν.</quote>
<p>Κατὰ τὰ πλεῖστα τῶν ἀντιγράφων οὖρα πέπονα γέγραπται
<lb/>καὶ οἱ ἐξηγησάμενοι τὸ βιβλίον οὕτως ἴσασι γεγραμμένον,
<lb/>ὅτι μὴ Ῥοῦφος ὁ Ἐφέσιος, ἀνὴρ φυλάσσειν μὲν
<lb/>ἀεὶ πειρώμενος τὰς παλαιὰς γραφὰς, ἐνταυθοῖ <milestone unit="ed1page" n="189"/>δὲ
<lb/>ἐπιτιμῶν Ζεύξιδι, τῷ παλαιτάτῳ ἐμπειρικῷ, τῷ εἰς ἅπαντα
<lb/>τὰ Ἱπποκράτους βιβλία γεγραφότι ὑπομνήματα, τάδε φησὶν
<lb/>αὐτοῖς ὀνόμασι· Ζεῦξις δὲ, εἰ ἄρα δεῖ καὶ τούτου μνημονεῦσαι,
<lb/>κατὰ πολὺ διαφεύγων τὸ ἀσύνετον ἐνταῦθα διαπέφηνεν.
<lb/>ἐπιπεσὼν γὰρ ἁμαρτήματι ἐφύλαξεν αὐτό. βούλεται
<lb/>γὰρ γεγράφθαι τὸ οὖρα πέπονα, ὡσεὶ καὶ οὖρα πυώδη
<lb/>καὶ πάχος ἔχοντα μοχθηρὸν, οὐκ εἰδὼς τοῦθ’ ὅτι ταῦτ’ ἐν

<pb n="637"/>

τοῖς μεγίστοις βοηθήμασι καταριθμεῖται. ταῦτα μὲν ὁ
<lb/>Ῥοῦφος οὐκ ἀγεννῶς ἔγραψε πρὸς τὸν Ζεῦξιν, ἡμαρτῆσθαι
<lb/>λέγων τὴν πέπονα γραφὴν, ταύτης δὲ τὴν τὰ ἐπίπονα
<lb/>προελόμενος, ἵνα σημαίνῃ τὰ μετὰ πόνου ἀποκρινόμενα.
<lb/>τοῖς δὲ προσιεμένοις τὴν πέπονα γραφὴν εἴρηταί τινα μὲν
<lb/>ἀπίθανα μηδὲ τοῦ μνημονεύειν αὐτῶν ἄξια. πιθανὸν δέ
<lb/>τι δυνάμενον παρακρούσασθαι τοὺς πολλοὺς τοιοῦτον, ἐπειδὴ
<lb/>φαίνεται λέγων ὁ Ἱπποκράτης, τὰ κρίσιμα μὴ κρίνοντα,
<lb/>τὰ μὲν θανατώδεα, τὰ δὲ δύσκριτα. διὰ τοῦτό φησι καὶ
<lb/>τὰ πέπονα οὖρα, ὅταν μὴ λύει τὴν νόσον, οὐκ ἀγαθὸν εἶναι
<lb/>σημεῖον. ἀγνοοῦσι δ’ οὗτοι κρίσιμα μὲν ὑφ’ Ἱπποκράτους
<lb/>ὀνομαζόμενα, συμπτώματά τε καὶ σημεῖα, τὰ σημαίνοντα
<lb/>κρίσιν ἢ καὶ ποιοῦντα παρ’ ἑαυτῶν, καθάπερ αἱμοῤῥαγία
<lb/>ἢ διὰ γαστρὸς κένωσις, οὔρων τε πλῆθος, ἔμετος,
<lb/>ἐπιμήνια, αἱμοῤῥοῒς, παρωτίδες, ἀποσκήμματα πᾶν, ἄλλο.
<lb/>τούτων δὲ ἕτερα τὰ τῆς πέψεως σημεῖα περὶ ὧν αὐτὸς
<lb/>εἶπεν ἐν τῷ πρώτῳ τῶν ἐπιδημιῶν. οἱ δὲ πεπασμοὶ ταχύτητα
<lb/>κρίσεως, ἀσφάλειαν εἰς ὑγίειαν σημαίνουσι, καὶ μέντοι

<pb n="638"/>

κἀν τῷ προγνωστικῷ ἐπὶ τῶν οὔρων αὐτὸς ἔγραψεν· οὖρον
<lb/>δὲ ἄριστον μέν ἐστιν, ὅταν ἡ ὑπόστασις λευκή τε εἴη
<lb/>καὶ λείη καὶ ὁμαλὴ παρὰ πάντα τὸν χρόνον, ἔστ’ ἂν κριθῇ
<lb/>ἡ νοῦσος, σημαίνει τε γὰρ ἀσφάλειαν καὶ τὸ νόσημα ὀλιγοχρόνιον
<lb/>ἔσεσθαι. πάρεστι δέ σοι καὶ τήνδε τὴν τῶν νοσημάτων
<lb/>διήγησιν, ἐν τοῖς τῶν ἐπιδημιῶν βιβλίοις ἀναγνόντα
<lb/>μαθεῖν, ὡς οὐδεὶς τῶν ἀποθανόντων οὔρησε πέπονα.
<lb/>χρὴ δὲ γινώσκειν σε κατὰ πολλὰ τῶν ἀντιγράφων ἁπλῶς
<lb/>γεγραμμένον καὶ οὖρα πέπονα μὴ προσκειμένου τοῦ πονηρά.
<lb/>ἐπενήνεκται γὰρ ὀλίγον ὕστερον καὶ τούτοις καὶ τοῖς ἐφεξῆς
<lb/>εἰρημένοις οὔροις τὸ πονηρά.
</p></div>

<div type="textpart" subtype="chapter" n="59">
<quote type="lemma" n="59"><milestone unit="ed2page" n="741"/>Καὶ τὰ ἐρυθρὰ ἐκ τούτων ἐπανθίσματα κατεχόμενα
<lb/>καὶ τὰ ἰώδεα πονηρά. καὶ τὸ μικρὰ ἐπιφαίνεσθαι οἷον
<lb/>στάξιας.</quote>

<pb n="639"/>

<p>Περὶ τῶν εἰρημένων οὔρων ὁ λόγος, συνάψαι δὲ χρὴ
<lb/>ταῦτα σαφηνείας ἕνεκα, ὡς γενέσθαι τὴν ὅλην ῥῆσιν τοιάνδε·
<lb/>καὶ οὖρα ἐπίπονα καὶ τὰ ἐρυθρὰ ἐκ τούτων ἐπανθίσματα
<lb/>κατεχόμενα καὶ τὰ ἰώδεα πονηρά. τὸ τοίνυν ἐκ τούτων,
<lb/>ἐκ τῶν ἐπιπόνων οὔρων βούλεται σημαίνειν, οὐκ ἐκ τῶν
<lb/>πεπόνων. οὐδὲ γὰρ ἐφίσταταί ποτε πεπανθεῖσιν οὔροις
<lb/>οὔτε ἐπανθίσματα κατὰ χροιὰν ἐρυθρὰ οὔτ’ ἰώδη. τὸ δὲ
<lb/>κατεχόμενα πρόσκειται τοῖς τοιούτοις οὔροις, ἤτοι μόγις
<lb/>ἐκκρινόμενα δηλοῦν ἢ καὶ τελείως ἰσχόμενα. φαίη δ’ ἂν
<lb/>τις ἴσως ἀδύνατον εἶναι τὰ κατεχόμενα διαγνῶναι τίνος
<lb/>ἐστὶ χροιᾶς, ἀλλ’ ὅταν φθάνῃ τε πρότερον οὐρεῖσθαι τοιαῦτα
<lb/>καὶ μετὰ τὴν ἐπίσχεσιν ἐκκριθῇ, βιασαμένων τῶν ἀῤῥώστων
<lb/>ἢ καὶ πραγματευσαμένων τῶν ἰατρῶν, ἅμα τε τῷ τὰς
<lb/>χρόας αὐτῶν ἐγνῶσθαι καὶ τὸ κατέχεσθαι καὶ οὕτως ἀποκρίνεσθαι
<lb/>λέγων ἄν τις οὐ ψεύσηται. προσκειμένου δὲ τῷ
<lb/>λόγῳ καὶ τοῦ μικρὰ ἐπιφαίνεσθαι οἷον στάξιας, ἔτι καὶ
<lb/>μᾶλλον ἥ τε τῆς χροιᾶς αὐτῶν γνῶσίς ἐστι σαφὴς καὶ ἀληθὲς

<pb n="640"/>

τὸ κατέχεσθαι. μεμνῆσθαι δέ σε βούλομαι τῶν κατὰ
<lb/>τὸ προγνωστικὸν εἰρημένων ἐπὶ τῶν ὑπερύθρων οὔρων κατὰ
<lb/>τήνδε τὴν λέξιν. εἰ δὲ εἴη τὸ οὖρον ὑπέρυθρον καὶ ἡ
<lb/>ὑπόστασις ὑπέρυθρός τε καὶ λείη, πολυχρονιώτερον μὲν
<lb/>τοῦτο τοῦ πρόσθεν γίνεται, σωτήριον δὲ κάρτα. τῶν τοίνυν
<lb/>ἐξερύθρων οὔρων ὧν νῦν μέμνηται, πάμπολυ διαφέρει
<lb/>τὸ κατὰ προγνωστικὸν ὑπέρυθρον λελεγμένον. τὸ μὲν γὰρ
<lb/>ἐξέρυθρον ὅτι τῶν ἀπέπτων ἐστὶ καὶ πρόσθεν ἐδήλωσα, τὸ
<lb/>δ’ ὑπέρυθρον ἐπαινεῖ μὲν ὡς σωτήριον, χρόνου δὲ πλείονος
<lb/>εἶναί φησι σημεῖον. ὅτι δὲ καὶ τὸ ἐρυθρὸν οὖρον ἐν
<lb/>τῷ μέσῳ τοῦ τ’ ἐξερύθρου καὶ τοῦ ὑπερύθρου τεταγμένον
<lb/>ἐν τῷ μεταξὺ καθ’ ἑκάτερον αὐτῶν ἐστιν ἐπαίνου τε καὶ
<lb/>ψόγου πρόδηλον.
</p></div>

<div type="textpart" subtype="chapter" n="60">
<quote type="lemma" n="60">Καὶ ἔμετοι μετὰ ποικιλίας κακὸν, ἄλλως τε καὶ ἐγγὺς
<lb/>ἀλλήλων ἰόντων.</quote>

<pb n="641"/>

<p>Ὑπαλλάξειεν ἄν τις τὸ τῆς ἑρμηνείας ἀλλόκοτον, ᾧ
<lb/>φαίνεται χαίρων ὁ γράψας τὸ βιβλίον. ὁ δὲ λόγος ἔσται
<lb/>τοιοῦτος καὶ ἔμετοι κατὰ ποικιλίας τῶν ἐμουμένων κακὸν
<lb/>σημεῖόν ἐστιν, ἄλλως τε καὶ ἐγγὺς ἀλλήλων ἰόντων τῶν
<lb/>ἐμουμένων, ὅπερ ἐστὶν οὐ μετὰ πολὺν χρόνον καὶ διὰ τοῦ
<lb/>προσθεῖναι τοῦτο τῆς ποικιλίας τῶν ἐμουμένων ἐμνημόνευσε.
<lb/>φαίνεται γὰρ οὐ πάντων τῶν ἐν τῷ προγνωστικῷ
<lb/>μνημονεύων, εἰ μή τις προσθεῖναι βούλοιτο. γέγραπται δὲ
<lb/>ἐν τῷ προγνωστικῷ περὶ τῶν ἐμέτων οὕτως· εἰ δὲ εἴη τὸ
<lb/>ἐμούμενον πρασοειδὲς ἢ πελιδνὸν ἢ μέλαν, ὅ τι ἂν εἴη τούτων
<lb/>τῶν χρωμάτων, πονηρὸν χρὴ νομίζειν εἶναι. εἰ δὲ καὶ
<lb/>πάντα τὰ χρώματα ὁ αὐτὸς ἄνθρωπος ἐμέοι, κάρτα ὀλέθριον
<lb/>γίνεται. τὰ μὲν ἐν τῷ προγνωστικῷ <milestone unit="ed2page" n="742"/>σαφῶς εἴρηται,
<lb/>μεμφομένου τοῦ Ἱπποκράτους τὴν ποικιλίαν τῶν ἐμουμένων,
<lb/>ἐπειδὴ πολλὰς διαθέσεις μοχθηρὰς κατὰ τὸ σῶμα τοῦ κάμνοντος
<lb/>ἐνδείκνυται. κατὰ δὲ τὴν προκειμένην ἐνταῦθα
<lb/>ῥῆσιν, ὡς ἔφην ἄρτι, πρόσκειται τὸ συνεχῶς ἐπ’ ἀλλήλοις
<lb/>ἐμεῖσθαι τοὺς παρὰ φύσιν ἐν τῷ σώματι πλεονάζοντας χυμούς.

<pb n="642"/>

ὅτι δὲ οἱ συνεχῶς κενούμενοι χείρους εἰσὶ τῶν διαλειπόντων
<lb/>εὔδηλον παντί. πολλοὶ μέντοι τῶν ἐξηγησαμένων
<lb/>τὸ βιβλίον τοῦτο μίαν ῥῆσιν ἐξ ἁπάντων ποιοῦνται τῶν
<lb/>ἀπὸ τῆσδε τῆς ἀρχῆς προειρημένων. ἱδρὼς πολὺς ἅμα
<lb/>πυρετοῖς ἐν ὀξέσι γινόμενος φλαῦρον. ἀλλήλοις ἅπαντα
<lb/>συνῆφθαι βουλόμενοι ἄχρι τοῦ, ἄλλως τε καὶ ἐγγὺς ἀλλήλων
<lb/>ἰόντων, ὡς ἐφ’ ἑνὸς ἀῤῥώστου, μίαν συνδρομὴν ἡγεῖσθαι
<lb/>τῶν γεγραμμένων, μεταξὺ τῆς ἀρτίως ἀρχῆς εἰρημένης
<lb/>καὶ τῆς ἐν τῇ προκειμένῃ ῥήσει τελευτῆς καὶ δυνατόν
<lb/>ἐστι κατὰ τὴν διάνοιαν ταύτην ὑπὸ τοῦ γράψαντος τὸ
<lb/>βιβλίον ἐζεῦχθαι ταῦτα τὰ εἰρημένα συμπτώματα. φαίνεται
<lb/>γὰρ ἐξ ἀνομοιογενῶν ἐνίοτε συνδρομὰς ποιούμενος.
</p></div>

<div type="textpart" subtype="chapter" n="61">
<quote type="lemma" n="61">Ὁκόσα ἐν κρισίμοις ἀλυσμῷ ἀνιδρῶτι περιψύχεται κακόν·
<lb/>καὶ τὰ ἐπιῤῥιγώσαντα ἐκ τουτέων κακά.</quote>

<pb n="643"/>

<p>Ὅτι καὶ τῶν κατὰ τὴν ῥῆσιν ταύτην ἐκ τῶν ὑφ’ Ἱπποκράτους
<lb/>κατὰ μόνας εἰρημένων ἤθροισε τὴν συνδρομὴν,
<lb/>εὔδηλόν ἐστιν. ὅ τε γὰρ ἀλυσμὸς ἀεὶ κακὸν, ὡσαύτως δὲ
<lb/>καὶ τὸ περιψύχεσθαι ὡς πρὸς τοῦτον κακόν ἐστι. τὸ δὲ
<lb/>κατὰ <milestone unit="ed1page" n="190"/>τὰς κρισίμους ἡμέρας τὰ φαινόμενα πάντα
<lb/>πιστότερον τῶν ἄλλων εἶναι, παρ’ ἐκείνου μεμαθήκαμεν.
<lb/>ἐνταυθοῖ δὲ πρόσκειται κακῶς τῷ ἀλυσμῷ τὸ ἀνιδρῶτι·
<lb/>δόξει μὲν γὰρ ὁ μεθ’ ἱδρῶτος ἀλυσμὸς οὐκ εἶναι κακὸς, ἢ
<lb/>εἴπερ ἐστὶν, οὐδὲν ἦττον, ἀλλὰ καὶ μᾶλλον κακὸς, οὐ μόνον
<lb/>ἐκ περιττοῦ φανεῖται. τὸ δ’ ἀνιδρῶτι προσκείμενον, ἀλλὰ
<lb/>καὶ πρὸς κακοῦ τῶν ἀναγινωσκόντων τὸ βιβλίον ἡγησομένων
<lb/>τὸν χωρὶς ἱδρῶτος ἀλυσμὸν, κακοηθέστερον εἶναι τοῦ
<lb/>σὺν ἱδρῶτι. καὶ μέντοι καὶ τὸ κατὰ τὴν τελευτὴν εἰρημένον
<lb/>καὶ τὰ ἐπιῤῥιγώσαντα ἐκ τούτων κακὰ ψεῦδός ἐστιν
<lb/>ἁπλῶς οὕτως ῥηθὲν, ὡς εἴρηται νῦν. ἐὰν μὴ προστεθῇ
<lb/>καθάπερ τῷ ἀλυσμῷ, οὕτως καὶ τῷ ῥίγει τὸ χωρὶς ἱδρῶτος
<lb/>καὶ μᾶλλον ἐπὶ τοῦ ῥίγους ἡ προσθήκη γνώριμός τε καὶ
<lb/>χρήσιμος. ὁ μὲν γὰρ ἱδρῶτος χωρὶς ἀλυσμὸς ἧττον κακόν

<pb n="644"/>

ἐστι. τὸ δὲ μὴ μεθ’ ἱδρῶτος ῥῖγος μεῖζον κακὸν, ὡς ἐάν
<lb/>γε κρίσιμον ῥῖγος ἐπ’ ἀλυσμῷ γένηται, λύει τὴν νόσον καὶ
<lb/>ἱδρώτων ἐπιγενομένων ἢ ἐμέτων χρηστῶν ἢ γαστρὸς
<lb/>ὑπελθούσης.
</p></div>

<div type="textpart" subtype="chapter" n="62">
<quote type="lemma" n="62">Ἐμέσματα ἄκρητα, ἀσώδεα, πονηρά.</quote>
<p>Σύγκειται πάλιν ἐνταῦθα δύο σημεῖα τῶν Ἱπποκράτους
<lb/>εἰρημένων πονηρῶν. ἐμάθομεν γὰρ ἐν τῷ καθόλου
<lb/>διδάσκοντος καὶ τὰς ἀκράτους τῶν χυμῶν κενώσεις μοχθηρὰς
<lb/>καὶ πᾶσαν ἄσην ἐν νόσοις. οὐ μόνον οὖν ἐμέσματα
<lb/>ἄκρητα, ἀσώδη, πονηρὰ, ἀλλὰ καὶ διαχωρήματα καὶ πτύσματα
<lb/>καὶ οὖρα καὶ ὁτιοῦν ἄλλο.
</p></div>

<div type="textpart" subtype="chapter" n="63">
<quote type="lemma" n="63"><milestone unit="ed2page" n="743"/>Τὸ καρῶδες ἆρά γε πανταχοῦ κακόν;</quote>

<pb n="645"/>

<p>Ἀπορίαν ἡμῖν ἡ ῥῆσις κινεῖ διὰ τὸ μὴ σαφῶς εἰρῆσθαι
<lb/>τὸ σημαινόμενον ἐκ τῆς κάρου φωνῆς. ὅταν οὖν ἐν
<lb/>οἴνου πόσει πλείονι κεκαρωμένον τινὰ λέγωμεν, ὥσπερ ὁ
<lb/>Πλάτων ἐπὶ τοῦ Πώρου κατὰ τὸ συμπόσιον εἶπεν, οὐδεμίαν
<lb/>ἐνδεικνύμεθα νοσώδη διάθεσιν. ὃ δ’ ἂν εἴποιέ τις ἑρμηνεύων
<lb/>λόγῳ μακροτέρῳ βαθὺν καὶ δυσέγερτον ὕπνον κάρος
<lb/>ἐνταῦθα φαίνεται σημαίνειν οὐ χρηστόν. ἀλλὰ καὶ ζήτησις
<lb/>οὐ σμικρὰ γέγονε περὶ τοῦ νοσώδους κάρου πότερον τὴν
<lb/>αὐτὴν κατὰ γένος αἰτίαν ἔχων τῷ διὰ τὸν οἶνον κάρῳ τὸ
<lb/>δύσλυτον προσείληφεν ἢ γένος ἕτερόν ἐστι τῆς αἰτίας. εἰκότως
<lb/>οὖν ἀπορεῖ περὶ τοῦ κάρου ζητῶν εἴτε παντελῶς
<lb/>εἶναι χρὴ νομίζειν κακὸν εἴτε ποτὲ καὶ ἀγαθὸν καὶ μέσον
<lb/>ἀγαθῶν τε καὶ κακῶν. ἐὰν γὰρ ὁ βαθύς τε καὶ δυσδιέγερτος·
<lb/>ὕπνος ἀκούηται κάρος, οὐκ ἔχοντος ἑτέραν τῷ γένει
<lb/>διάθεσιν τοῦ νοσώδους κάρου, γένοιτ’ ἄν ποτε ἀγαθὸν αἴτιόν
<lb/>τε καὶ σημεῖον ὁ κάρος. ἑωράκαμεν οὖν ἐπ’ ἐνίων ἀῤῥώστων
<lb/>ἠγρυπνηκότων ἐφεξῆς ἡμέραις τρισὶν ἢ τέτταρσι

<pb n="646"/>

δυσδιέγερτον ὕπνον γενόμενον, ὡς ὅλης ἡμέρας τε καὶ νυκτὸς
<lb/>ὠφελήσαντα μεγάλως. ἐπὶ δὲ παιδίων εἶδον πολλάκις
<lb/>οὐ μιᾶς μόνον, ἀλλὰ καὶ δυοῖν ἡμερῶν ἐφεξῆς ἐπ’ ὠφελείᾳ
<lb/>μεγάλῃ γενόμενον τοιοῦτον. ἐὰν δ’ ἑτέρα τῷ γένει διάθεσις
<lb/>εἴη τοῦ νοσώδους κάρου, διαφέρειν μὲν ἐροῦμεν ὕπνον βαθὺν
<lb/>τοῦ κάρου, τὸ δὲ καρῶδες πανταχοῦ κακὸν εἶναι. δεδειγμένου
<lb/>δ’ ἡμῖν ἐγρήγορσι μὲν γίνεσθαι διά τε ξηρότητα
<lb/>καὶ θερμότητα τοῦ πρώτου αἰσθητικοῦ μορίου, τουτέστι
<lb/>τοῦ ἐγκεφάλου, τὸν δ’ ὕπνον ἐπὶ τοῖς ἐναντίοις, ὅταν
<lb/>ὑπὸ πλήθους ὑγροῦ χρηστοῦ βαρύνηται τὸ σῶμα, καθάπερ
<lb/>ἐν ταῖς μέθαις ὕπνος ἐστὶ βαθὺς, ὃν ἔξεστι τῷ βουλομένῳ
<lb/>κάρον ὀνομάζειν. ὁμολογηθείσης δὲ τῆς διαθέσεως ἐν ὀνόματι
<lb/>μόνον ἡ διαφωνία γίνεται. ὅταν δ’ ὑπὸ φλέγματος ὁ
<lb/>ἐγκέφαλος ὑγρανθῇ καὶ ψυχθῇ, τὸ κατὰ τὰς ληθαργικὰς
<lb/>διαθέσεις ἔσται κῶμα καὶ καλεῖν ἔξεστι τῷ βουλομένῳ καὶ
<lb/>τοῦτο κάρον. ἔνιοι δ’ ὅταν ἀκίνητος καὶ ἀναίσθητος ὁ ἄνθρωπος

<pb n="647"/>

ἐπὶ χρόνον τινὰ γένηται, κἂν νύττῃς αὐτὸν, κἂν
<lb/>πλήττῃς, κἂν ἐκβοᾷς, ὀνομάζουσι κάρον, ὁποῖος ἐνίοις γίνεται
<lb/>τῶν πληγέντων σφοδρῶς τὴν κεφαλὴν κατὰ τοὺς κροταφίτας
<lb/>μῦς. ὁρᾶται δὲ πολλάκις ἡμῖν καὶ κατὰ τὰς πυρετώδεις
<lb/>νόσους ἐν ἐπισημασίαις, καθ’ ἃς οὔτε νυττόντων
<lb/>οὔτε θλώντων οἱ κάμνοντες αἰσθάνονται καὶ πολλῷ μᾶλλον
<lb/>βοώντων. ἐὰν οὖν τις τὸ μὲν τοιοῦτον πάθημα κάρον ὀνομάζει,
<lb/>τὴν δὲ δυσδιέγερτον κατάστασιν κῶμά τε καὶ καταφοράν·
<lb/>τὸ δὲ τρίτον ἐπ’ αὐτοῖς, ὑπὲρ οὗ πρῶτον διῆλθον,
<lb/>ὕπνον βαθύν· οὔτε κῶμά ποτε ἀγαθὸν οὔτε πολὺ μᾶλλον
<lb/>αὐτὸν τὸν κάρον λέγεσθαι χρή. ἐὰν οὖν δή τις ἀμφισβητῇ
<lb/>περὶ τῶν εἰρημένων διαθέσεων, ἑτέροις γίνεσθαι λέγων
<lb/>αὐτὰς ἢ οὐχ, ὡς ἐγὼ νῦν λέγω, ἐν πράγματι οὐ διαφωνήσει,
<lb/>συγχωρῶν δὲ ὡς εἴρηται γίγνεσθαι, τοῖς ὀνόμασιν ἑτέρως
<lb/>χρώμενος, ἐν τούτοις μόνον ἡμῖν διενεχθήσεται.
</p></div>

<div type="textpart" subtype="chapter" n="64">
<quote type="lemma" n="64"><milestone unit="ed2page" n="744"/>Μετὰ ῥίγεος ἄγνοια κακόν. κακὸν δὲ καὶ λήθη.</quote>

<pb n="648"/>

<p>Εἴτε μετὰ ῥίγεος γεγραμμένον εἴη, ὡς γενικὴν δηλοῦσθαι
<lb/>πτῶσιν, εἴτε μετὰ ῥῖγος, ὡς αἰτιατικὴν, ἐγγὺς ἀλλήλων
<lb/>εἰσὶν αἱ διάνοιαι τῶν λόγων ἑκατέρων, νενικῆσθαι γὰρ
<lb/>δηλοῖ τὴν ἔμφυτον θερμασίαν ὑπὸ τῆς κατὰ τὸ σύμπτωμα
<lb/>ψύξεως ἡ μετὰ ῥίγους ἄγνοια καὶ λήθη. ἐμάθομεν γὰρ
<lb/>ὅτι καὶ τὸ μὴ γνωρίζειν τοὺς συνήθεις καὶ τὸ μὴ μεμνῆσθαι
<lb/>τῶν πεπραγμένων ἐπὶ τῇ κατὰ τὸν ἐγκέφαλον γίνεται
<lb/>ψύξει καὶ πρόδηλον, ὡς ἑκάτερον καὶ καθ’ ἑαυτὸ μοχθηρόν
<lb/>ἐστι σύμπτωμα καὶ εἰ ἄμφω γένηται, διπλασίως ἄτοπον.
</p></div>

<div type="textpart" subtype="chapter" n="65">
<quote type="lemma" n="65">Αἱ ἐκ ῥίγεος καταψύξιες μὴ ἀναθερμαινόμεναι κακαί.</quote>
<p>Ἀσθένειαν δηλοῖ καὶ νέκρωσιν τῆς ἐμφύτου θερμασίας
<lb/>ἡ τοιαύτη κατάψυξις.
</p></div>

<pb n="649"/>

<div type="textpart" subtype="chapter" n="66">
<quote type="lemma" n="66">Οἱ ἐκ καταψύξεως ἱδρώδεες ἀναθερμαινόμενοι κακόν· ἐπὶ
<lb/>τούτοις ἐν πλευροῖς καῦμα ὀδυνῶδες καὶ τὸ ἐπιῤῥιγῶσαι
<lb/>κακόν.</quote>
<p>Ἀναθερμαινομένους ἀκοῦσαι νῦν χρὴ τοὺς ἀναπυρέττοντας.
<lb/>ἔστι δὲ ὁ λόγος τοιοῦτος, ἐὰν ἱδρώσας τις ἐν νόσῳ
<lb/>ψυχρότερος μὲν ἐν τῷ παραχρῆμα γένηται τοῦ κατὰ φύσιν,
<lb/>ἀναπυρέξῃ δ’ αὖθις, οὐκ ἀκινδύνως διάκειται. τοῦτο μὲν
<lb/>οὖν ὅτι καὶ αὐτὸ κακόν ἐστι πρόδηλον παντί. συνάπτει
<lb/>δ’ αὐτῷ καθάπερ ἐπ’ ἄλλων συμπτώματά τινα, διαφερούσαις
<lb/>ἑπόμενα διαθέσεσι. τὸ γὰρ ἐν τῇ πλευρᾷ καῦμα
<lb/>ὀδυνῶδες σημεῖόν ἐστι τῆς ἐν ἐκείνῳ τῷ μορίῳ φλεγμονῆς,
<lb/>δι’ ἣν ἂν ἐπύρεξεν. ἐὰν δὲ καὶ ῥῖγος αὐτοῖς ἐπιγένηται,
<lb/>καὶ διαπυῆσαι προσδόκα τὴν φλεγμονήν. ὥσπερ δὲ ἐπὶ
<lb/>πλευρᾷ φλεγμαινούσῃ δυνατὸν ἀναπυρέξαι τὸν ἄνθρωπον,
<lb/>οὕτω καὶ διὰ πνεύμονα καὶ δι’ ἧπαρ ἢ κοιλίαν ἢ ὁτιοῦν

<pb n="650"/>

ἄλλο. μερικὸς οὖν καὶ αὐτὸς ὁ λόγος καὶ οὐ καθόλου καὶ
<lb/>μέντοι καὶ μετὰ σύνθεσιν οὐχ ὁμοιογενῶν σημείων.
</p></div>

<div type="textpart" subtype="chapter" n="67">
<quote type="lemma" n="67"><milestone unit="ed1page" n="191"/>Τὰ καυματώδεα ῥίγεα ὑπό τι ὀλέθρια καὶ τὸ φλογῶδες
<lb/>ἐν προσώπῳ μεθ’ ἱδρῶτος ἐν τούτοις κακὸν, ἐπὶ
<lb/>τούτοις ἡ ψύξις τῶν ὄπισθεν σπασμὸν ἐπικαλέεται.</quote>
<p><milestone unit="ed2page" n="745"/>Εἴτε καυματώδεα γεγραμμένον εἴη τῆς πρώτης
<lb/>συλλαβῆς διὰ τοῦ α καὶ υ γεγραμμένης, εἴτε κωματώδεα
<lb/>διὰ τοῦ ω, χαλεπὴν ἑκάτερον ἐνδείκνυται τὴν διάθεσιν.
<lb/>ἐν γὰρ τῷ καθόλου περὶ ῥίγους ἐγνωκότας χρὴ μεμνῆσθαι
<lb/>διὰ παντὸς ὡς ἐν μὲν τριταίῳ καὶ τεταρταίῳ
<lb/>γινόμενον οἰκεῖόν ἐστι σύμπτωμα τῶν τοιούτων πυρετῶν, ἐν
<lb/>νόσοις δὲ ἐπιφαινόμενον, ἐὰν μὴ κρίσιν ἐπενέγκῃ, κάκιστον.
<lb/>ἔμαθες γὰρ ὡς τὰ κρίσιμα μὴ κρίνοντα τὰ μὲν θανατώδεα,
<lb/>τὰ δὲ δύσκριτα. πάλιν καὶ τούτῳ συνῆψεν ἕτερα
<lb/>συμπτώματα διαθέσεων οὐκ ἀναγκαίων ἅμα ῥίγει γίγνεσθαι.

<pb n="651"/>

λέλεκται δὲ καὶ πρόσθεν ὡς ὅσῳ περ ἂν πλείονα συμπτώματα
<lb/>κινδυνώδη περὶ τὸν ἄνθρωπον γίγνηται, τὴν ἐν αὐτῷ
<lb/>πρόῤῥησιν ἀξιοπιστοτέραν ἐργάζεται τοῖς ἰατροῖς, ὥσπερ
<lb/>εἰ καὶ τῶν σωτηρίων σημείων πολλὰ φαίνοιτο· καὶ γὰρ καὶ
<lb/>οὕτω βεβαιοτέρα ἡ τῆς σωτηρίας ἐλπίς. ἴσμεν δ’ ὅτι καὶ
<lb/>χωρὶς τοῦ ῥίγους τὸ φλογῶδες ἐν προσώπῳ μεθ’ ἱδρῶτος
<lb/>κακόν ἐστι σημεῖον, ἓν γάρ τι τῶν κρισίμων καὶ ὁ ἱδρώς
<lb/>ἐστιν. ὅταν οὖν μὴ κρίνῃ, τὴν κακοήθειαν ἐνδείκνυται τοῦ
<lb/>νοσήματος, ἐπὶ τούτοις δὲ καταψυχθέντων τῶν ὀπίσω,
<lb/>σπασμὸν οὐκ ἄν τις ἀλόγως ἐλπίσειεν, ὅτι καὶ τὰ μέρη νευρώδη
<lb/>καὶ ἡ ψύξις σπασμοῦ ποιητική.
</p></div>

<div type="textpart" subtype="chapter" n="68">
<quote type="lemma" n="68">Οἱ ἐφιδρῶντες ἄγρυπνοι ἀναθερμαινόμενοι κακόν.</quote>
<p>Εἰ μέμνησθε τοῦ πολλάκις εἰρημένου περὶ τῶν οὕτω
<lb/>συμπλεκομένων, τῆς παρ’ ἡμῖν ἐξηγήσεως οὐκέτι χρῄζετε.

<pb n="652"/>

ὑπάγεται γὰρ ἐν ὀλίγῳ καθόλου πάντα τὰ τοιαῦτα, τῷ τὰ
<lb/>κρίσιμα μὴ κρίνοντα, τὰ μὲν θανατώδη, τὰ δὲ δύσκριτα.
</p></div>

<div type="textpart" subtype="chapter" n="69">
<quote type="lemma" n="69">Ἐξ ὀσφύος ἀναδρομῆς ὀφθαλμοῦ ἴλλωσις κακόν.</quote>
<p>Οὐδὲν ἄλλο νοῆσαι δυνατόν ἐστιν ἢ ὅτι τῶν κατ’ ὀσφὺν
<lb/>ἀλγημάτων εἰς τὴν ἄνω χώραν μεταστάντων ἐγχωρεῖ καὶ
<lb/>τὴν ἀρχὴν τῶν νεύρων παθεῖν, ἧς σύμπτωμά ἐστιν ἡ τῶν
<lb/>ὀφθαλμῶν διαστροφή. τὰ γὰρ ἀπ’ ἐγκεφάλου λαμβάνοντα
<lb/>μόρια τὴν τῶν νεύρων ἔκφυσιν οὐ νωτιαίου πάσχοντός τι
<lb/>τοιοῦτον πάθος ἐνδεικτικὰ τῶν ἐν αὐτοῖς διαθέσεών ἐστιν.
<lb/>ὅμοιος δὲ ὁ λόγος οὗτος ὑπάρχει τοῖς κατὰ τὸ προγνωστικὸν
<lb/>ὧδέ πως εἰρημένοις· αἱ δὲ ξὺν πυρετῷ ὀδύναι γινόμεναι
<lb/>περὶ τὴν ὀσφύν τε καὶ τὰ κάτω χωρία ἢν τῶν φρενῶν
<lb/>ἅπτωνται τὰ κάτω ἐκλείπουσαι, ὀλέθριον κάρτα.
</p></div>

<pb n="653"/>

<div type="textpart" subtype="chapter" n="70">
<quote type="lemma" n="70">Ὀδύνη ἐς στῆθος ἱδρυνθεῖσα σὺν νωθρότητι κακόν. ἐπιπυρεττήναντες
<lb/>οὗτοι καυστικοὶ ὀξέως ἀποθνήσκουσιν.</quote>
<p><milestone unit="ed2page" n="746"/>Ἔμιξε πάλιν ἐνταῦθα διαθέσεων συμπτώματα
<lb/>δυοῖν, ἡ μὲν γὰρ ἱδρυνθεῖσα, τουτέστι στηριχθεῖσα
<lb/>δυσλύτως κατὰ τὸ στῆθος ὀδύνη, τὴν τοῦ θώρακος ἐνδείκνυται
<lb/>φλεγμονήν. ἡ δὲ νωθρότης ὑγρότητα κατὰ τὸν
<lb/>ἐγκέφαλον ἢ ψύξιν ἢ ἄμφω. δῆλον δὲ ὅτι κατὰ τοὺς τοιούτους
<lb/>ἅπαντας λόγους μεμνῆσθαί σε χρὴ τοῦ συνδέσμου,
<lb/>τοῦτο σημαινόμενον ἔχοντος, ὡς παραδιαζευκτικοῦ, οὐ μὴν
<lb/>ἀναγκαῖόν γε τοὺς οὕτω πάσχοντας, καυστικοὺς ὀξέως γινομένους
<lb/>ἀποθανεῖν, εἴ γε τὸ καυστικοὶ τὸ οἷον καυσώδεις
<lb/>σημαίνει. τινὲς μέντοι νωθρότητα τὴν δυσκινησίαν τοῦ
<lb/>σώματος ἤκουσαν· ὅπερ γὰρ εἴρηταί μοι πολλάκις ἐν ταῖς
<lb/>ἀσαφέσι ῥήσεσιν, ὡς ἂν ἐθέλοι τις ἀκούειν ἔξεστιν.
</p></div>

<pb n="654"/>

<div type="textpart" subtype="chapter" n="71">
<quote type="lemma" n="71">Οἱ ἐπανεμέοντες μέλανα ἀπόσιτοι, παράφοροι, καθ’ ἥβην
<lb/>μικρὰ ὀδυνώδεες, ὄμμα θρασὺ κεκλεισμένον, τούτους μὴ
<lb/>φαρμακεύειν· ὀλέθριον γάρ.</quote>
<p>Τὸ μὲν ὀλεθρίως ἔχειν ἅπαντας τούτους, ὅπερ ἐπὶ τῇ
<lb/>τελευτῇ τῆς ῥήσεως εἴρηκεν, ἀληθές ἐστιν, ὥσπερ δή γε καὶ
<lb/>τὸ μὴ δεῖν φαρμακεύειν αὐτοὺς, ὅπερ ἐστὶ καθαίρειν. ἐδείχθη
<lb/>γὰρ ἤδη πολλάκις ἐπὶ τούτου λεγόμενον τὸ φαρμακεύειν,
<lb/>ἀλλ’ ὅμοιός ἐστιν ὁ λόγος ὅδε τῷ τοιούτῳ λόγῳ. τοὺς τετρωμένους
<lb/>καρδίαν οὐ χρὴ θεραπεύειν ἐπαγγέλλεσθαι, τεθνήξονται
<lb/>γάρ. εἴτ’ οὖν ἕκαστον ὦν εἴρηκε κατὰ τὴν προκειμένην
<lb/>ῥῆσιν αὐτὸ καθ’ αὑτό τις ἀκούσει, μοχθηρᾶς διαθέσεώς
<lb/>ἐστι σημεῖον, εἴτε πολλὰ ἅμα, παραπλησίως ἂν εἴη
<lb/>ὀλέθριον. τὸ γοῦν πρῶτον αὐτῶν εἰρημένον, τὸ ἐπανεμεῖν
<lb/>μέλανα, τῶν ὀλεθριωτάτων ἐστὶ σημείων, εἰ καὶ χωρὶς τῶν
<lb/>ἄλλων μόνον εἴη. ἐφεξῆς δὲ αὐτῷ γέγραπται τὸ ἀπόσιτοι,
<lb/>τουτέστι τὸ ἀνόρεκτοι, πολύ γε μὴν ἧττον ἐκείνου κακὸν,

<pb n="655"/>

ὅμως γε μὴν κακὸν καὶ αὐτὸ, καθάπερ καὶ τὸ παράφοροι,
<lb/>τουτέστι παρανοοῦντές τε καὶ παραπαίοντες. τὸ δὲ καθ’
<lb/>ἥβην σμικρὰ ὀδυνώδεες οὐδὲ σαφές. ἐστι τῶν ἐξηγησαμένων
<lb/>τὸ βιβλίον, οὐχ ὡσαύτως αὐτὸ νοησάντων. ἔνιοι μὲν
<lb/>γὰρ διελόντες ἑκάτερον ἰδίᾳ, τὸ μὲν καθ’ ἥβην αὐτὸ, τὸ
<lb/>κατὰ τὴν ἡβικὴν ἡλικίαν ἤκουσαν. τὸ δὲ σμικρὰ ὀδυνώδεες,
<lb/>ἕν τι καὶ αὐτὸ τῶν συμπτωμάτων ὦν ἐποιήσατο κατάλογον.
<lb/>ἔνιοι δὲ καὶ καθ’ ἥβην ὀδυνώδεες ἐπὶ τοῦ μέρους εἰρῆσθαί
<lb/>φασιν, ἐν ᾧ καὶ ἡ κύστις κεῖται. βούλεται γὰρ αὐτὸς
<lb/>ἐνδείξασθαι πεπονθέναι μὲν αὐτὴν μεγάλως, παραφόρους
<lb/>δὲ ὄντας τῷ τοὺς πάσχοντας σμικρὰν αἴσθησιν ἔχειν
<lb/>ἀπ’ ἀρχῆς αὐτῆς. ἐφεξῆς δὲ πάλιν ἄλλα δύο συμπτώματα
<lb/>γράψας σαφῶς φρενιτικὰ, τό τε θρασὺ καὶ τὸ κεκλεισμένον
<lb/>ὄμμα. δύο γάρ ἐστι ταῦτα, κἂν ἐφ’ ἑνὸς μορίου λέγηται·
<lb/>δύναταί γε μὴν καθ’ ἑαυτὸ συστῆναι τὸ ἕτερον αὐτῶν μόνον,
<lb/>ὥσπερ καὶ φαίνεται θρασὺ ποτὲ μὲν γινόμενον, οὐ μὴν
<lb/>κεκλεισμένον γε τὸ ὄμμα, ποτὲ δὲ κεκλεισμένον μὲν, οὐ μὴν
<lb/>καὶ θρασύ. τὸ γὰρ κεκλεῖσθαι συμβαίνει τοῖς κατ’ ὀφθαλμοὺς

<pb n="656"/>

βλεφάροις, ἤτοι διὰ τάσιν σπασμώδη τῶν κλειόντων
<lb/>αὐτοὺς μυῶν ἢ δι’ ἀῤῥωστίαν τῶν ἀνοιγνύντων αὐτούς. τὸ
<lb/>τοίνυν τοὺς οὕτως ἔχοντας ἐπιχειρεῖν φαρμανεύειν ἀμαθοῦς
<lb/>ἐστι καὶ τελέως ἰδιώτου τέχνης ἰατρικῆς. οὐχ ὁ συμβουλεύων
<lb/>οὖν μὴ φαρμακεύειν σοφὸς, οὐ μὴν οὐδὲ τὸ γνῶναι μέγα
<lb/>τι τούτους ὀλεθρίως ἔχοντας. ὥστ’ οὐδὲν ἡμᾶς διδάσκει
<lb/>θεώρημα τεχνικὸν ἡ ῥῆσις ἄξιον συγγράμματος <milestone unit="ed2page" n="747"/>,
<lb/>ὥσπερ κατὰ τοὺς ἀφορισμοὺς ἡμᾶς ἐδίδαξεν ἐν τῷ καθόλου
<lb/>μὲν μία ῥῆσις, ἐν ᾗ φησιν· ἐν τοῖς ὀξέσι παθήμασιν ὀλιγάκις
<lb/>καὶ ἐν ἀρχῇσι τῇσι φαρμακίῃσι χρέεσθαι. δεύτερον
<lb/>δὲ καθ’ ἣν λέγει, τὰ ὀξέα φαρμακεύειν, ἢν ὀργᾷ, αὐθημερόν.
<lb/>ἄξια γὰρ ἰατροῦ μεγάλου ταυτὶ, καθότι δέδεικται διὰ
<lb/>τῆς ἐξηγήσεως αὐτῶν. τὰ δὲ νῦν εἰρημένα περιττά. καθαίρειν
<lb/>γὰρ οὐδεὶς ἐπιχειρεῖ τοὺς οὕτω διακειμένους, ὡς ἡ
<lb/>ῥῆσις ἐδήλωσε μετὰ τοῦ καὶ συνενδείκνυσθαι προήκοντος τοῦ
<lb/>νοσήματος ταῦτα γίνεσθαι καὶ μὴ κατ’ ἀρχὰς ἡνίκα μόνον
<lb/>τοῖς ὀξέσι τοῦ καθαίρειν ὁ καιρός.
</p></div>

<pb n="657"/>

<div type="textpart" subtype="chapter" n="72">
<quote type="lemma" n="72"><milestone unit="ed1page" n="192"/>Μηδὲ τοὺς ἐποιδέοντας, σκοτώδεας ἐν τῷ πλανᾶσθαι
<lb/>ἐκλείποντας ἀποσίτους, ἀχρόους.</quote>
<p>Ὥσπερ δεδιὼς ὁ τοῦ βιβλίου συγγραφεὺς εἰπεῖν τι
<lb/>σαφὲς, οὕτως ἐπιτηδεύει πανταχοῦ τὰ κύρια καὶ σαφῆ τῶν
<lb/>ὀνομάτων ὑπερβαίνων ἑτέροις χρῆσθαι. τοὺς γὰρ ἐν τῷ
<lb/>πλανᾶσθαι ἐκλείποντας, εἴπερ τούτους βούλεται σημαίνειν,
<lb/>τοὺς ὅσοι κἂν ἠρέμα κινοῦνται, λειποψυχοῦσιν ἰσχυρῶς
<lb/>ἐνῆν αὐτὸν δι’ ὧν νῦν ὀνομάτων ἐγὼ λέγων ἐτύγχανον ἑρμηνεῦσαι
<lb/>σαφῶς. ἔτι δὲ ἄμεινον εἰπεῖν οὕτως, ἐν τῷ καθόλου
<lb/>τὸ πᾶσιν ἰατροῖς ὁμολογούμενον, οὐχ ἥκιστα δὲ καὶ
<lb/>τοῖς ἰδιώταις γινωσκόμενον, ὡς οὐ χρὴ φαρμακεύειν τοὺς
<lb/>ἀσθενῆ τὴν δύναμιν ἔχοντας. ὅσον μὲν γὰρ ἐπὶ τῷ οἰδαλέους
<lb/>τε εἶναι καὶ σκοτώδεις, ὅπερ ἐστὶν ἐν ταῖς κινήσεσι
<lb/>σκοτουμένους, δόξαιεν δεῖσθαι καθάρσεως οἱ κατὰ τὴν

<pb n="658"/>

προκειμένην δηλούμενοι ῥῆσιν. ὅσον δ’ ἐπὶ τῷ καταπεπτωκέναι
<lb/>τὴν δύναμιν αὐτῶν οὐκ οἴσουσι τὴν κένωσιν.
</p></div>

<div type="textpart" subtype="chapter" n="73">
<quote type="lemma" n="73">Μηδὲ τοὺς ἐν πυρετῷ, εἰ κωματώδεες, κατακεκλιμένους, ὀλέθριοι
<lb/>γάρ.</quote>
<p>Τοὺς κατακεκλιμένους μᾶλλον ἐνταῦθα πάλιν εἰπεῖν εἵλετο
<lb/>διὰ τὴν ἀσάφειαν, ἐπειδὴ σαφὲς ἦν, ἐκλύτους εἰπεῖν.
<lb/>ὑποπεπτώκασι δ’ οὗτοι τῷ κοινῇ πᾶσι γινωσκομένῳ καθόλου
<lb/>λόγῳ. τίς γὰρ οὐκ οἶδεν ἢ τίς οὐκ εἴρηκεν ὡς τοὺς
<lb/>ἐκλύτους οὐ χρὴ καθαίρειν; ἐκ περιττοῦ τοίνυν τὸ εἰ κωματώδεις
<lb/>πρόσκειται διττῶς γραφομένης τῆς πρώτης συλλαβῆς,
<lb/>διά τε τοῦ κ καὶ ω καὶ διὰ τοῦ κ καὶ α καὶ υ.
<lb/>ὅπου γὰρ ὡμολόγηται τὸ μηδ’ ἕνα τῶν ἐκλύτων φαρμακεύειν,
<lb/>ἔξεστιν ἡμῖν τῶν παθῶν ἕκαστον προσάπτουσιν αὐτῷ
<lb/>μυρίους ἐργάζεσθαι κατὰ μέρος λόγους.
</p></div>

<pb n="659"/>

<div type="textpart" subtype="chapter" n="74">
<quote type="lemma" n="74">Καρδίης πόνος ἅμα ὑποχονδρίῳ συντόνῳ καὶ κεφαλαλγίῃ
<lb/>κακόηθες καί τι ἀσθματῶδες. ἆρά γε ἐξαίφνης οὗτοι
<lb/>τελευτῶσιν; ὡς ἐν Δυσώδει, τούτῳ καὶ οὖρα ἐζυμωμένα
<lb/>ἐγένετο βιαίως ἐξέρυθρα.</quote>
<p><milestone unit="ed2page" n="748"/>Δῆλός ἐστιν ὡς ἐπὶ τῷ Δυσώδει ταῦτα εἶδε
<lb/>γενόμενα, ζητεῖν εἴτε καθόλου περὶ αὐτῶν ἀποφήνασθαι
<lb/>προσῆκεν εἴτε μή. λέλεκται δέ μοι περὶ τῶν τοιούτων
<lb/>ἔμπροσθεν ἐπιδεικνύντι τὰ μὲν ἐπὶ μιᾷ διαθέσει γινόμενα
<lb/>συμπτώματα προσηκόντως ἐφεξῆς ἀλλήλων διδάσκεσθαι, τὰ
<lb/>δ’ ἐπὶ διαφερούσαις οὐκ ὀρθῶς συνάπτεσθαι, μηδεμιᾶς διδασκαλίας
<lb/>τεχνικῆς ἐκ τῆς μίξεως αὐτῶν γινομένης. ἐπὶ
<lb/>μέντοι τῶν νοσούντων τῶν χρησιμωτάτων ἐστὶν ἅπαντα
<lb/>σκοπεῖσθαι καὶ μηδὲν παραλιπεῖν, ἅπερ ἀμφότερα πεποίηκεν
<lb/>ὁ Ἱπποκράτης, ἐν μὲν τῷ προγνωστικῷ καὶ τοῖς ἀφορισμοῖς
<lb/>τὰς προγνώσεις διὰ τῶν καθόλου ποιούμενος, ἐν
<lb/>δὲ τοῖς τῶν ἐπιδημιῶν ἅπαντα γράφων τὰ συμβάντα τοῖς

<pb n="660"/>

ἀῤῥώστοις. ἔγκειται δέ τινα καὶ κατ’ αὐτὰ τὰ βιβλία τῶν
<lb/>καθόλου χωρὶς ἀῤῥώστων διδασκόμενα. κατὰ μέντοι τὸ
<lb/>προῤῥητικὸν τοῦτο σύγγραμμα πολλαχόθι συγκέχυται τὰ
<lb/>τῆς διδασκαλίας τῶν φανέντων κατὰ τοὺς νοσοῦντας, ἁπάντων
<lb/>εἰς μίαν ἀναγομένων συνδρομὴν, κἂν ἐπὶ διαθέσεσιν
<lb/>ἑτερογενέσι γίνηται, καθάπερ καὶ νῦν ἐπὶ τοῦ Δυσώδους,
<lb/>καρδίας πόνον εἰπὼν, τουτέστι στόματος τῆς γαστρὸς ἅμα
<lb/>ὑποχονδρίῳ συντόνῳ καὶ κεφαλαλγίαν, προσέθηκε τὸ ἀσθματῶδες.
<lb/>εἶτα μετὰ ταῦτα ἐπὶ τῇ τελευτῇ καὶ οὖρα ἐζυμωμένα
<lb/>βιαίως, πρόσκειται γὰρ τῷ λόγῳ καὶ τὸ βιαίως, ἵνα
<lb/>κἀνταῦθα ζητῶμεν εἴτε βιαίως ἐζυμωμένα φησὶ γεγενημένα
<lb/>τὰ οὖρα, τὸ βιαίως ἀντὶ τοῦ σφοδρῶς εἰπὼν, εἴτε προσυπακοῦσαι
<lb/>δεῖ τὸ βιαίως τῷ οὐρούμενα, δηλοῦντος αὐτοῦ τὸ
<lb/>μόγις καὶ μετὰ βίας οὐρεῖν. ἀλλὰ καὶ τὰ ἐζυμωμένα κατὰ
<lb/>τὸν λόγον εἴρηται, μήτε κατὰ τὸ προγνωστικὸν γεγραμμένα
<lb/>μήτε ἐν τοῖς τῶν ἐπιδημιῶν, εἴθ’ ὅταν ἅπαντα διεξέλθωμεν,
<lb/>οὐδὲν ἡμῖν ἐστι πλέον. ὅμως δ’ οὖν, ἐπειδὴ κατέστημεν
<lb/>ἐπὶ τὸ σαφηνίζειν αὐτὰ καὶ περὶ κῶν ἐζυμωμένων εἴπωμεν.

<pb n="661"/>

ὅταν τοίνυν κατὰ τῆς γῆς ὄξος ἐκχυθῇ δριμὺ, πνευματούμενον
<lb/>αὐτίκα, συναναφέρει τινὰ τῆς γῆς αὐτῆς μόρια καὶ
<lb/>γίνεταί τι σύνθετον ἔκ τε τῆς γεώδους οὐσίας καὶ τῆς ὑγρᾶς
<lb/>τοῦ ὄξους καὶ τοῦ γεννηθέντος ἀτμώδους πνεύματος. ὅμοιον
<lb/>δ’ αὐτῷ συμβαίνει, κἀπειδὰν καὶ μέλαινα χολὴ κατὰ τῆς
<lb/>γῆς ἐκχυθῇ καὶ σαφῶς γε φαίνεται πνευματώδης τις κίνησις
<lb/>ἐπ’ ἀμφοτέροις γινομένη παραπλησία τῇ κατὰ τὸ
<lb/>ζέον γλεῦκος. ὅμοιον δέ τούτοις κἀπὶ τῶν ἐζυμωμένων ἄρτων
<lb/>ὁσημέραι φαίνεται γινόμενον. ὅταν γὰρ ἀναμίξαντες
<lb/>ὕδατι τὸ τῶν πυρῶν ἄλευρον μίξαντες αὐτῷ καὶ τὴν ζύμην
<lb/>ἐῶσι διαφυσηθῆναι μετρίως, ἡ ζύμωσις φαίνεται γιγνομένη,
<lb/>χεομένης τε ἅμα καὶ πνευματουμένης τῆς ζυμουμένης οὐσίας.
<lb/>ὥστε καὶ τὰ ζυμούμενα τῶν οὔρων πάντως πάχος
<lb/>μὲν ἔχειν χρὴ ἀξιόλογον, εἶτα τούτου βραχεῖάν τινα ζέσιν
<lb/>ἐν ταὐτῷ καὶ κίνησιν λαβὸν τὸ πνευματῶδες, μείζονα τὸν
<lb/>ὄγκον ἔχειν, οὗ κατὰ τὴν ἔκκρισιν εἶχεν. οὖρα δὲ ὅτι τοιαῦτα
<lb/>γίνεται, τῶν ὠμῶν χυμῶν ταραχωδῶς κινουμένων, ἐν
<lb/>τοῖς περὶ κρίσεων ἐμάθομεν. ὁ δ’ αὖ προῤῥηθεὶς ἄῤῥωστος

<pb n="662"/>

μετ’ οὐ πολὺ ἴσως ἐξαίφνης τελευτήσας ζήτησιν αὐτῷ παρέσχεν
<lb/>εἴτε πάνιας χρὴ τοὺς οὕτως ἔχοντας ἐξαίφνης φάναι
<lb/>τελευτᾶν εἴτε μή. πρόδηλον δὲ καὶ ὅπως ἡμᾶς ἀποκρίνασθαι
<lb/>προσήκει τοῖς οὕτως ἐρωτῶσιν, ὡς ὁ γράψας εἶπεν,
<lb/>ἆρά γε ἐξαίφνης οὗτοί γε τελευτῶσιν; ἀποκρινόμεθα γὰρ
<lb/>ὡς εἰκάσαι μέν ἐστιν ἀποθανεῖν ἐξαίφνης αὐτὸν πνιγέντα.
<lb/>τοῦτο γὰρ ἐκ τοῦ ἄσθματος δηλοῦται. τίς δ’ ἦν ἡ διάθεσις,
<lb/>ἐφ’ οὗ τοῦτο γίνεται τὸ σύμπτωμα, μαντείας δεῖσθαι
<lb/>μηδὲν εἰπόντος αὐτοῦ συγγραφέως. <milestone unit="ed2page" n="749"/>καὶ γὰρ ὑπό
<lb/>τε πνεύματος καὶ φλέγματος κατενεχθέντος πολλοῦ διὰ τῆς
<lb/>τραχείας ἀρτηρίας ἐκ κεφαλῆς εἰς τὰ τοῦ πνεύμονος βρογχία
<lb/>καὶ μεταστάσεως εἰς αὐτὰ γενομένης ἐκ πλευρίτιδος, διά
<lb/>τε πάθος ἕτερον, πύου πολλοῦ τὴν μεταξὺ χώραν τῶν δυοῖν
<lb/>καταλαβόντος ὀργάνων, ἀσθματώδης ὀξεῖα γίνεται δύσπνοια,
<lb/>πυκνουμένης τε πάνυ τῆς ἀναπνοῆς καὶ τοῦ θώρακος ἐπὶ
<lb/>πολὺ διαστελλομένου. ὅταν οὖν τοιοῦτον γένηται δυσπνοίας
<lb/>εἶδος, ἐρυθρὸν εἰκότως ἀποτελεῖται τὸ πρόσωπον. ὅπου
<lb/>δὲ καὶ κεφαλαλγία σύνεστιν, οὐδὲν θαυμαστὸν ἐξέρυθρον

<pb n="663"/>

αὐτὸν γενέσθαι. πᾶσαι γὰρ αἱ κατὰ τὰ τοιαῦτα νοσήματα
<lb/>κεφαλαλγίαι μετὰ θερμασίας πολλῆς εἰώθασι γίγνεσθαι.
</p></div>

<div type="textpart" subtype="chapter" n="75">
<quote type="lemma" n="75">Τραχήλου πόνος κακὸν μὲν ἐν παντὶ πυρετῷ, κάκιστον δὲ
<lb/>οἷς ἐκμανῆναι ἐλπίς.</quote>
<p>Καὶ τοῦτο τῶν κατὰ μέρος ὂν ἔγραψεν ὡς καθόλου.
<lb/>ὁ γὰρ πόνος, ἐὰν μὲν ἤτοι διὰ τὸ κακῶς ἔχειν τὸν ἐγκέφαλον
<lb/>ἢ τὸν νωτιαῖον ἢ τὰς περὶ αὐτὸν μήνιγγας γίνηται,
<lb/>μοχθηρόν ἐστι σημεῖον· ἐὰν δὲ τῶν ἔξωθεν περικειμένων
<lb/>τῷ σπονδύλῳ σωμάτων, οὐ κακόν. ἐφ’ ὧν δὲ ἐλπὶς ἐκμανῆναι,
<lb/>τί ἂν ἔτι χεῖρον σχοῖεν οὗτοι πάθος ἢ τοῦ ἐκμανῆναι;
</p></div>

<div type="textpart" subtype="chapter" n="76">
<quote type="lemma" n="76"><milestone unit="ed1page" n="193"/>Κωματώδεες, κοπιώδεες, ἀχλυώδεες, ἄγρυπνοι,
<lb/>ἐφιδροῦντες πυρετοὶ κακοήθεες.</quote>

<pb n="664"/>

<p>Ἐκ τῶν ἔμπροσθεν εἰρημένων καὶ ταῦτ’ ἔστι δῆλα,
<lb/>κατάλογος ὄντα συμπτωμάτων κακῶν, οὐδεμίαν ἀνάγκην
<lb/>ἔχοντα ἅμα γίγνεσθαι.
</p></div>

<div type="textpart" subtype="chapter" n="77">
<quote type="lemma" n="77">Ἐκ νώτου φρῖκαι πυκναὶ, ὀξέως μεταπίπτουσαι, δύσφοροι,
<lb/>οὔρου ἀπόληψιν ἐπώδυνον σημαίνουσιν.</quote>
<p>Ἔνεστι καὶ μέχρι τοῦ δύσφοροι τὸ πρῶτον μέρος τῆς
<lb/>ῥήσεως περιγράψαντα δεύτερον ἐπ’ αὐτῷ λόγον ποιήσασθαι
<lb/>τὸ οὔρου ἀπόληψιν ἐπώδυνον σημαίνουσι, ὡς εἰ καὶ
<lb/>οὕτως εἶπεν, ἐκ νώτου φρῖκαι πυκναὶ, ὀξέως μεταπίπτουσαι,
<lb/>δύσφοροί τέ εἰσι καὶ προσέτι σημαίνουσιν ἀπόληψιν,
<lb/>ὅπερ ἐστὶν ἐπίσχεσιν οὔρου ἐπώδυνον. ἀλλ’ ἄμεινον ἐπὶ
<lb/>πᾶσι τοῖς εἰρημένοις τὴν τῶν οὔρων ἐπίσχεσιν αὐτὸν εἰρηκέναι
<lb/>σημαίνεσθαι. δῆλος γάρ ἐστιν ἑωρακώς τινα πεπονθότα
<lb/>τὸν κατὰ τὴν ὀσφὺν νωτιαῖον ἢ τὰς ἀμφ’ αὐτὸν

<pb n="665"/>

μήνιγγας ἢ ἀμφότερον, κἄπειτα κατὰ συμπάθειαν οὔρων
<lb/>ἀπόληψιν ἐπώδυνον ἐσχηκότα. πιθανὸν γὰρ καὶ τὰς ταχὺ
<lb/>μεταπιπτούσας φρίκας τὰς δυσφόρους ἐπὶ φλεγμονῇ τῶν
<lb/>εἰρημένων μορίων γίγνεσθαι.
</p></div>

<div type="textpart" subtype="chapter" n="78">
<quote type="lemma" n="78"><milestone unit="ed2page" n="750"/>Καὶ οἱ ἀσώδεες ἀνεμέτως παροξυνόμενοι κακοί.</quote>
<p>Ἐχρῆν αὐτῷ προστεθῆναι πότερον ναυτιώδεις ὄντες
<lb/>ἢ οὔ. τινὲς μὲν γὰρ οὐκ ἐμοῦσι ναυτιῶντες, ἔνιοι δὲ
<lb/>ἀσώδεις ὄντες οὐδ’ ὅλως ἐναυτίασαν, οὓς καὶ δοκεῖ μοι διὰ
<lb/>τῆς προκειμένης ῥήσεως ἐνδείκνυσθαι. διττῶς γὰρ γινομένων
<lb/>ἀσωδῶν τῶν καμνόντων, ἕνα μὲν τρόπον, ὅταν ἡ δύναμις
<lb/>ὑπὸ τοῦ σώματος βαρύνηται καὶ μηδὲν φέρῃ σχῆμα
<lb/>ῥᾳδίως, ἕτερον δὲ ὅταν τὸ στόμα τῆς γαστρὸς ὑπὸ μοχθηρῶν
<lb/>δάκνηται χυμῶν· οἱ πρότεροι μὲν ὀλεθρίως διάκεινται,
<lb/>ναυτιώδεις δ’ εἰσὶν οἱ δεύτεροι.
</p></div>

<pb n="666"/>

<div type="textpart" subtype="chapter" n="79">
<quote type="lemma" n="79">Κατάψυξις μετὰ σκληρυσμοῦ σημεῖον ὀλέθριον.</quote>
<p>Κατὰ διττὸν τρόπον σκληρύνεται τὰ σώματα, ποτὲ μὲν
<lb/>διὰ βάθος ὅλα σφοδρῶς ψυχόμενα, ποτὲ δὲ ἰσχυρῶς ξηραινόμενα.
<lb/>καὶ ἡ κατάψυξις δὲ, εἰ οὕτως εἴη βίαιος, ὡς ὅλα
<lb/>δι’ ὅλων ψῦξαι τὰ σώματα καὶ σκληρῦναι, νεκρώσεώς ἐστι
<lb/>σημεῖον. εἰ δὲ καὶ ξηρότητα προσλάβοι, κατ’ ἄμφω ἐστὶν
<lb/>οὐκ ἀγαθὸν σημεῖον. ἐὰν μὲν οὖν ἐν μόναις ταῖς ἐπισημασίαις
<lb/>γίγνοιτο τοῦτο, μετριώτερον ἐνδείκνυται τὸ κακὸν,
<lb/>ἐὰν δὲ ἄχρι πολλοῦ, παραμένει μεῖζον, ἐὰν δὲ καὶ διὰ
<lb/>παντὸς, ἐγγὺς ὁ θάνατος.
</p></div>

<div type="textpart" subtype="chapter" n="80">
<quote type="lemma" n="80">Ἀπὸ κοιλίης λεπτὰ μὴ αἰσθανομένῳ διιέναι, ἐόντι παρ’
<lb/>ἑωυτῷ κακὸν, οἷον τῷ ἡπατικῷ.</quote>
<p>Καλῶς ἐποίησεν αὐτὸς προσθεὶς οἷον τῷ ἡπατικῷ. καὶ
<lb/>γὰρ ἡμεῖς ἱστορήσαμεν ἐνίοις τῶν ἡπατικῶν ἄδηκτα διαχωρήματα

<pb n="667"/>

λεπτὰ γιγνόμενα, καίτοι δακνόντων ὡς τὸ πολὺ
<lb/>τῶν τοιούτων διαχωρημάτων. ἔοικεν οὖν ἐπ’ αὐτῶν ἢ μὴ
<lb/>γεννᾶσθαι χολώδεις χυμοὺς, ἀῤῥωστίᾳ τῆς ἐν ἥπατι θερμασίας
<lb/>ἢ μὴ καταῤῥεῖν εἰς τὰ ἔντερα. ἐὰν δὲ κυρίως
<lb/>ἀκούσωμεν τοῦ μὴ αἰσθανομένῳ καὶ φῶμεν ἐπὶ τῶν ἀπροαιρέτως
<lb/>ἐκκρινομένων τὸν λόγον αὐτοῦ γεγονέναι νῦν οὐ
<lb/>περὶ τῶν ἀδήκτων, ἄτοπόν τι συμβήσεται. κατὰ διττὸν
<lb/>γὰρ τρόπον ἀπροαιρέτως ἐκκρινόντων ἢ διὰ τὸ τὴν γνώμην
<lb/>νοσεῖν ἢ δι’ ἀναισθησίαν τῶν μορίων, δι’ ὧν ἡ ἔκκρισις
<lb/>γίγνεται. τὸ μὲν μὴ νοσεῖν τὴν γνώμην αὐτὸς ἐδήλωσεν
<lb/>εἰπὼν, ἐόντι παρ’ ἑαυτῷ, τουτέστι κατανοοῦντι <milestone unit="ed2page" n="751"/>
<lb/>καὶ σωφρονοῦντι. τὸ δ’ ὑπόλοιπον οὐ πιθανὸν ὑπολαβεῖν·
<lb/>μάτην γὰρ ἔσται κατὰ τὸν λόγον εἰπὼν, ἐπὶ τῶν διαχωρημάτων
<lb/>τὰ λεπτὰ τῶν ἀναισθήτων μορίων ἐπὶ πᾶσι τοῖς
<lb/>διεξερχομένοις αὐτῶν, ἀναισθήτως ἐχόντων, οὐδ’ ἑνός τε
<lb/>συμπτώματος ἄλλου γεγραμμένου κατὰ τὴν ῥῆσιν, ὃ δύναται
<lb/>νεύρων ἐνδείξασθαι πάθος. τὸ γὰρ οἷον τῷ ἡπατικῷ, τοῖς
<lb/>μὲν ἄλλοις λεπτοῖς διαχωρήμασιν ἐζεῦχθαι δύναται νεύρων

<pb n="668"/>

ἐπενεγκεῖν βλάβην κατὰ συμπάθειαν οὐ δύναται διὰ τὸ μόνον
<lb/>ἐγκεφάλῳ τε καὶ νωτιαίῳ τὰς τῶν νεύρων ἀποφύσεις
<lb/>ὁρᾶσθαι συμπασχούσας. ἥπατι γὰρ οὐκ οἴδαμεν ἑπομένην
<lb/>τὴν τοιαύτην συμπάθειαν, οὔτε ἡ φύσις ἐνδείκνυται τοῦ
<lb/>σπλάγχνου νεύρων ἐλαχίστων μετέχοντος.
</p></div>

<div type="textpart" subtype="chapter" n="81">
<quote type="lemma" n="81">Τὰ μικρὰ ἐμέσματα χολώδεα κακὸν, ἄλλως τε καὶ ἢν ἐπαγρυπνήσωσι·
<lb/>μυκτὴρ ἐν τουτέοισιν ἀποστάζων ὀλέθριον.</quote>
<p>Ἐπὶ τῶν νοσούντων ἕν τι καὶ τοῦτο τῶν καθόλου μοχθηρῶν
<lb/>ἐστι σημείων, ἀποκρίνεσθαι σμικρὰ εἶθ’ αἷμα διὰ
<lb/>μυκτήρων εἴτε κάτω διὰ τῆς γαστρὸς εἴτε δι’ ἐμέτων ὁτιοῦν
<lb/>περίττωμα. ταὐτὸ δὲ τοῦτο κἀπὶ τῶν ἱδρώτων ἐστὶ καὶ
<lb/>τῶν διὰ μήτρας ἐκκρινομένων. οὐδὲν γὰρ τῶν κρισίμων
<lb/>σμικρὸν ἐκκρίνεσθαι προσῆκεν, ἀλλὰ πάντα τὰ οὕτω κενούμενα
<lb/>δυοῖν θάτερον, ἢ μὴ στεγόμενα, διὰ τὸ πλῆθος ἀποχεῖται

<pb n="669"/>

τῶν πεπονθότων μορίων ἢ τῆς φύσεως ἀσθένειαν
<lb/>ἐνδείκνυται, προελομένης μὲν ἐκκρῖναι τὰ περιττὰ, μὴ δυνηθείσης
<lb/>δέ. τοῦτο οὖν καθόλου γινώσκοντας ἐχρῆν τὰ κατὰ
<lb/>μέρος ἐξ αὐτῶν ἐξευρίσκειν καὶ τοῦτ’ ἔστι τὸ νῦν εἰρημένον
<lb/>ἐπὶ τῶν χολωδῶν. πρόσκειται δ’ αὐτῷ τῶν ἰδίων γνωρισμάτων
<lb/>ἡ ἀγρυπνία, χολώδεσι μὲν ἑπομένη χυμοῖς, φλεγματώδεσι
<lb/>δ’ οὐχ ἑπομένη. καταφοραὶ γὰρ ἐπὶ τῶν τοιούτων,
<lb/>οὐκ ἀγρυπνίαι γίνονται. καὶ τοίνυν ὅταν μὲν ὀλίγον
<lb/>ἐμῆταί τε φλεγματῶδες, μακρότερον δὲ καὶ βραδύτερον τοῦ
<lb/>συνήθους ὑπνοῦντες φαίνωνται, τῶν καταφορικῶν τι νοσημάτων
<lb/>προσδόκα, μεμνημένος τοῦδε τοῦ ἀφορισμοῦ, ὕπνος,
<lb/>ἀγρυπνίη, ἀμφότερα μᾶλλον τοῦ μετρίου γιγνόμενα κακόν.
</p></div>

<div type="textpart" subtype="chapter" n="82">
<quote type="lemma" n="82">Αἷς ἐκ τόκου γε λευκὰ, ἐπιστάντα δ’ ἅμα πυρετῷ, κώφωσις
<lb/>καὶ εἰς πλευρὸν ὀδύνη ὀξείη, ἐξίστανται ὀλεθρίως.</quote>

<pb n="670"/>

<p>Καὶ τὸ νῦν εἰρημένον, ὥσπερ καὶ τὸ πρὸ τούτου καὶ
<lb/>ἄλλα πολλὰ τῶν ἐν τούτῳ τῷ βιβλίῳ γεγραμμένων, ὑποπέπτωκε
<lb/>καθολικοῖς θεωρήμασιν. οὐ μόνον γὰρ ἐπὶ λευκῶν
<lb/>τῶν ἐπὶ τῷ τόκῳ κενουμένων, εἰ ἐπίστασις γένηται, μοχθηρόν 
<lb/><milestone unit="ed1page" n="194"/>ἐστιν αἴτιον καὶ σημεῖον, ἀλλὰ καὶ ἐπὶ χολωδῶν
<lb/>καὶ αὐτοῦ τοῦ αἵματος. ἡ γάρ τοι λοχία κάθαρσίς ἐστιν,
<lb/>ἀλλὰ καὶ <milestone unit="ed2page" n="752"/>κατὰ τοὔνομα κάθαρσις τῶν ἀλλοτρίων, ἃ
<lb/>κατὰ τὸν τῆς κυήσεως χρόνον ἠθροίσθη ἐν ταῖς φλεψὶ, δαπανωμένου
<lb/>μὲν εἰς τροφὴν τῷ κυουμένῳ τοῦ κατ’ αὐτὰς
<lb/>χρηστοῦ αἵματος, μένοντος δὲ τοῦ φαυλοτέρου, ὃ καθ’ ἕκαστον
<lb/>μῆνα πρότερον ἐξεκρίνετο διὰ τῆς μήτρας. ὅταν οὖν
<lb/>τοῦτο μὴ κενωθῇ, τεκούσης τῆς γυναικὸς, ἤτοι τὰς μήτρας
<lb/>εἰς φλεγμονὴν ἐξαίρει μεγάλην ἢ πρός τινα τῶν ἀνωτέρω
<lb/>τόπων ἐνεχθὲν οἰκεῖον τῷ δεξαμένῳ, τό τε πάθος ἐπιφέρει
<lb/>καὶ τὸν κίνδυνον, ἐς ὅ τι δὲ διήκει, διὰ τῶν ἐπιφαινομένων
<lb/>συμπτωμάτων εἴσῃ, καθάπερ καὶ νῦν ὅ τε θώραξ καὶ ἡ
<lb/>κεφαλὴ τὸ ἀπὸ τῶν ὑστέρων ἀναφερόμενον ἐδέξατο πονηρὸν
<lb/>αἷμα.
</p></div>

<pb n="671"/>

<div type="textpart" subtype="chapter" n="83">
<quote type="lemma" n="83">Ἐν πυρετοῖσι καυσώδεσιν ὑποπεριψύχουσι, διαχωρήμασιν,
<lb/>ὑδατοχόλοις, συχνοῖσιν, ὀφθαλμῶν ἴλλωσις, σημεῖον κακὸν,
<lb/>ἄλλως τε καὶ ἢν κάτοχοι γένωνται.</quote>
<p>Κατάλογον πάλιν ἐνταῦθα σημείων τε καὶ συμπτωμάτων
<lb/>ἐποιήσατο μοχθηρῶν, ὧν ἕκαστον ἰδίᾳ καθ’ ἑαυτὸ παρ’
<lb/>Ἱπποκράτους μεμαθήκαμεν εἶναι μοχθηρὸν, ἐν μὲν τοῖς
<lb/>πάθεσι τὸν καῦσον πυρετὸν, ἐν δὲ τοῖς διαχωρήμασι τὰ
<lb/>ὑδατόχολα. τῶν δ’ ἐν τοῖς ὀφθαλμοῖς μοχθηρῶν σημείων,
<lb/>ἓν ἦν καὶ ἡ ἴλλωσις. περὶ δὲ τῆς κατοχῆς τί δεῖ καὶ λέγειν;
<lb/>εἰ μὲν οὖν ἠθέλησεν ἅπαντα εἰπεῖν τὰ ὀνόματα τῶν
<lb/>μοχθηρῶν σημείων, πάμπολλα πλείω παραλέλοιπεν ὧν εἶπεν.
<lb/>εἰ δ’ ὡς μίαν συνδρομὴν, οὐκ ἔστιν ὁμοιογενῆ τὰ εἰρημένα·
<lb/>καῦσος μὲν γὰρ, πυρετὸς σὺν τῇ περιψύξει, χαλεπώτατον
<lb/>σύμπτωμά ἐστι, τά τε διαχωρούμενα καὶ ὅλως τὰ κατὰ
<lb/>τοὺς ὀφθαλμοὺς, ταῦτα μὲν ἑτερογενῆ, ἡ κατοχὴ δὲ αὐτὴ

<pb n="672"/>

μὲν γένους ἄλλου συμπτωμάτων ἐστίν· ἡ δὲ συστροφὴ τῶν
<lb/>βλεφάρων πάλιν ἑτέρας διαφορᾶς.
</p></div>

<div type="textpart" subtype="chapter" n="84">
<quote type="lemma" n="84">Τὰ ἐξαίφνης ἀποπληκτικὰ λελυμένως ἐπιπυρετήναντι χρονίως
<lb/>ὀλέθρια, οἷόν τι ἐπεπόνθη ὁ Νουμηνίου υἱός.</quote>
<p>Κἀνταῦθα μὲν ἐδήλωσεν εἰπὼν ἑαυτὸν ἐπὶ καθολικὴν
<lb/>ἀπόφανσιν ἀφικνούμενον ἐξ ἑνὸς ἀῤῥώστου, μετὰ τοῦ καὶ
<lb/>τῶν συνήθων τι περὶ τὴν λέξιν πρᾶξαι. τὸ γὰρ ἐπιπυρετήναντι
<lb/>λελυμένως εἶπεν, ἀφίστασθαι προῃρημένος τῶν κυρίων
<lb/>ὀνομάτων, ἵνα ἔχωσιν ὕλην οἱ σοφισταὶ περιέργων
<lb/>ἐξηγήσεων. ἀμέλει καὶ νῦν ἔνιοι μὲν ἐπὶ τῶν ἀποπληκτικῶν
<lb/>ἀκούουσι τὸ λελυμένως ἀντὶ τοῦ μετρίως, ἔνιοι δὲ ἐπὶ
<lb/>τὰς ἰδίως παραπληγίας λεγομένας μεταφέρουσιν, ἐφ’ αἷς εἰς
<lb/>ἀκινησίαν καὶ ἀναισθησίαν μορίων τινῶν κατασκήπτει τὸ
<lb/>νόσημα. ταύτας μὲν γὰρ καὶ νῦν βούλονται ἀποπληγίας
<lb/>εἰρηκέναι, καταχρησάμενον αὐταῖς. <milestone unit="ed2page" n="753"/>εἶτα διττῶς

<pb n="673"/>

αὐτῶν γιγνομένων, ὡς Ἐρασίστρατος ἐν τοῖς περὶ παραλύσεως
<lb/>εἶπεν, αἱ μὲν γὰρ συνάγουσι καὶ συντείνουσιν, αἱ δὲ
<lb/>ἐκλύουσί τε καὶ χαλῶσι τὰς διαρθρώσεις, εἰρῆσθαί φασι
<lb/>νῦν ὑπ’ αὐτοῦ τὸ κατ’ ἔκλυσίν τε καὶ χάλασιν τῶν νευρωδῶν
<lb/>σωμάτων εἶδος τῆς παραπληγίας. ἀλλ’ ἐπί γε τῶν
<lb/>τοιούτων ἁπάντων παθῶν, ὅσα τοῦ νευρώδους ἐστὶ γένους,
<lb/>ὅταν ὑπὸ ψυχρῶν τε καὶ φλεγματικῶν γένηται χυμῶν,
<lb/>ὥσπερ αἵ τε ἀποπληξίαι καὶ αἱ παραπληγίαι, πυρετὸς ἐπιγινόμενος
<lb/>θερμὸς, οὐ σμικρὸν γίνεται βοήθημα. τὰ γοῦν
<lb/>ἐν ἀφορισμοῖς εἰρημένα ἐνταῦθα ἡμᾶς διδάσκει. τό γε
<lb/>πυρετὸν ἐπὶ σπασμῷ βέλτιον γενέσθαι ἢ σπασμὸν ἐπὶ πυρετῷ
<lb/>καὶ τὸ ἢν μεθύων ἐξαίφνης ἄφωνός τις γένηται, σπασθεὶς
<lb/>ἀποθνήσκει, ἢν μὴ πυρετὸς ἐπιλάβοι ἢ εἰς τὴν ὥρην
<lb/>ἐλθὼν καθ’ ἣν αἱ κραιπάλαι λύονται φθέγξηται. συνέβη
<lb/>τοιγαροῦν, ὡς ἡ ῥῆσις ἐνδείκνυται, τῷ τοῦ Νουμηνίου υἱῷ
<lb/>γενομένης ἀποπληξίας οὐκ ὀξὺν καὶ θερμὸν, ἀλλὰ βληχρὸν
<lb/>καὶ χρόνιον ἀκολουθήσαντα πυρετὸν μηδὲν ὠφελῆσαι.
</p></div>

<pb n="674"/>

<div type="textpart" subtype="chapter" n="85">
<quote type="lemma" n="85">Ἐξ ὀσφύος ἀλγήματος ἀναδρομαὶ εἰς καρδίην πυρετώδεες,
<lb/>φρικώδεες, ἀνεμοῦσαι ὑδατώδεα, λεπτὰ, πλέονα, παρενεχθεῖσαι,
<lb/>ἄφωνοι, ἐμέσασαι μέλανα τελευτῶσιν.</quote>
<p>Ἤθροισται κἀνταῦθα συμπτώματα πολλὰ μοχθηρὰ
<lb/>μετὰ τοῦ καὶ τὴν ἑρμηνείαν εἶναι κακόζηλον. αἱ γὰρ ἀναδρομαὶ,
<lb/>φησὶν, ἐμέσασαί τε καὶ παρενεχθεῖσαι, δέον αὐτοὺς
<lb/>ἐμέσαντάς τε καὶ παρενεχθέντας εἰπεῖν. ἀλλὰ σύ γε καὶ
<lb/>τῶν συμπτωμάτων ἑκάστου τὴν δύναμιν εἰδὼς, οὐ χαλεπῶς
<lb/>εὑρήσεις εἰς ὅσον ὁ κάμνων ἥκει κινδύνου. τοῦτο δ’ ἐπὶ
<lb/>τέλει τοῦ προγνωστικοῦ παραινέσας ὁ Ἱπποκράτης ἠρκέσθη.
</p></div>

<div type="textpart" subtype="chapter" n="86">
<quote type="lemma" n="86">Ὄμματος κατάκλεισις ἐν ὀξέσι κακόν.</quote>
<p>Ἤδη καὶ πρόσθεν ἐν ἀθροίσματι πλειόνων σημείων,
<lb/>ἃς συνδρομὰς ὀνομάζουσιν οἱ ἀπὸ τῆς ἐμπειρίας, ὄμματος

<pb n="675"/>

κατάκλεισιν ἔγραψεν. ἔνιοι δὲ διὰ τοῦ α, οὐ διὰ τοῦ εἰ κατάκλασιν
<lb/>γράφουσιν, οὐ μεγάλης οὔσης διαφορᾶς περὶ τὸ
<lb/>σημαινόμενον ἐξ ἀμφοῖν. βούλεται γὰρ δηλῶσαι τὸ κατακεκλασμένον
<lb/>ἢ τὸ κατακεκλεισμένον βλέφαρον, ἐφ’ ᾧ δυοῖν
<lb/>θάτερον, ἢ τῇ συντονίᾳ τῶν κλειόντων αὐτὸ μορίων ἢ ἀῤῥωστίᾳ
<lb/>τῶν ἀνοιγόντων, ἕπεται τὸ πάθος.
</p></div>

<div type="textpart" subtype="chapter" n="87">
<quote type="lemma" n="87">Ἆρά γε τοῖς ἀσώδεσιν ἀνεμέτοις, ὀσφυαλγέσιν, ἢν θρασέως
<lb/>παρακρούσωσιν, ἐλπὶς μέλανα διελθεῖν;</quote>
<p><milestone unit="ed2page" n="754"/>ἀποκρινούμεθά σοι καὶ πρὸς τοῦτο ῥᾳδίως,
<lb/>ὅτι μὴ πᾶσιν, ἀλλά τισιν αὐτῶν ἔσται τοῦτο καθάπερ δέδεικται πρόσθεν.
</p></div>

<div type="textpart" subtype="chapter" n="88">
<quote type="lemma" n="88">Φάρυγξ ἐπώδυνος ἰσχνὴ, μετὰ δυσφορίης, πνιγώδης, ὀλεθρίη
<lb/>ὀξέως.</quote>

<pb n="676"/>

<p>Ἀναμνήσθητι τῆς ἐν τῷ προγνωστικῷ ῥήσεως, ἧς ἡ
<lb/>ἀρχὴ, αἱ δὲ κυνάγχαι δεινόταται μέν εἰσι καὶ τάχιστα ἀναιροῦσαι,
<lb/>ὅσαι μήτ’ ἐν τῇ φάρυγγι μηδὲν ἔκδηλον ἐμποιέουσι
<lb/>μήτ’ ἐν τῷ αὐχένι, πλεῖστόν τε πόνον παρέχουσι καὶ ὀρθόπνοιαν·
<lb/>ἔνθα σοι καὶ παραβάλλειν ἔξεστιν ἑρμηνείαν ἐπιστήμονος
<lb/>ἀνδρὸς ὧν λέγει πραγμάτων, τῇ τοῦ πλανωμένου
<lb/>κατὰ τὰς συνδρομὰς ἀδυναμίᾳ τοῦ πρὸς τὸ καθόλου ποιεῖσθαι
<lb/>τὴν συναγωγήν. ὁ μὲν γὰρ Ἱπποκράτης τό τε τοῦ
<lb/>πάθους ὄνομα προεῖπε καὶ τὰς διαφορὰς ἁπάσας ἐφεξῆς
<lb/>εἶπεν, ἀρξάμενος ἀπὸ τῆς χαλεπωτάτης αὐτῶν, ἧς νῦν παρέγραψα
<lb/>τὴν ῥῆσιν. ὁ δὲ τοῦτο τὸ βιβλίον γράψας πρῶτον
<lb/>μὲν ἥμαρτεν εἰπὼν τὴν φάρυγγα πνιγώδη, δέον τὴν
<lb/><milestone unit="ed1page" n="195"/>κυνάγχην. οὐδὲ γὰρ τοῦτ’ ἔστιν εἰπεῖν ὡς ἀντὶ τοῦ
<lb/>πάθους τῷ πεπονθότι μορίῳ κατεχρήσατο. τὴν ἀρχὴν γὰρ
<lb/>οὐδὲ πέπονθέ τι τοῖς οὕτως ἔχουσι φάρυγξ, ὡς Ἱπποκράτης
<lb/>ἐδήλωσε, δεινοτάτας εἰπὼν εἶναι κυνάγχας, ὅσαι μήτε
<lb/>ἐν τῇ φάρυγγι εὔδηλον μηδὲν ποιοῦσι μήτ’ ἐν τῷ αὐχένι.

<pb n="677"/>

ὁ δὲ τὸ προῤῥητικὸν τοῦτο γράψας ἔφη, φάρυγξ ἐπώδυνος
<lb/>ἰσχνή. τὸ γὰρ ἰσχνὴ ταὐτὸν τῷ μηδὲν εὔδηλον ἔχειν δύναται.
<lb/>προσέθηκε δὲ οὗτος μάτην τὸ μετὰ δυσφορίας, ἐξ
<lb/>ἑτέρου γένους ὑπάρχον συμπτωμάτων, εἶτα καὶ τὸ πνιγώδης.
<lb/>ὁ μὲν τοῦτο τὸ βιβλίον γράψας ἀδιορίστως τε καὶ κοινῶς
<lb/>εἶπεν, ὁ Ἱπποκράτης δὲ οἰκείῳ τῆς διαφορᾶς ὀνόματι
<lb/>προσηγόρευσεν εἰπὼν ὀρθόπνοιαν ἐπιφέρειν αὐτήν. ὀνομάζει
<lb/>δὲ καὶ αὐτὸς καὶ ἄλλοι πάντες ὀρθόπνοιαν ἐκεῖνο τὸ
<lb/>τῆς δυσπνοίας εἶδος, ἐν ᾦ πνίγονται κατακείμενοι καὶ μόλις
<lb/>ἐξαρκοῦσιν ὄρθιον ἔχοντες τὸν θώρακα κατὰ μηδενὸς
<lb/>ἐρηρυσμένου μεταφρένου. κατασχιζομένης γὰρ εἰς τὸν πνεύμονα
<lb/>τῆς τραχείας ἀρτηρίας, τὴν ἀρχὴν ἀπὸ τοῦ λάρυγγος
<lb/>ἐχούσης, ὅταν μὲν ἀνατείνωμεν ὄρθιον τὸν θώρακα, σὺν
<lb/>τῷ τραχήλῳ τὴν τραχεῖαν ἀρτηρίαν ἐξευρύνεσθαι συμβαίνει
<lb/>καὶ τὰς ἐξ αὐτῆς ἀποφύσεις ἁπάσας τὰς εἰς τὸν πνεύμονα
<lb/>κατασχιζομένας εὐρύνεσθαι, κἀν τούτῳ τὴν ἔνδον αὐτῷ
<lb/>χώραν αὐξάνεσθαι. διὰ τοῦτο μὲν οὖν κἀπὶ τῆς περιπνευμονίας
<lb/>ἡ ὀρθόπνοια γίνεται κἀν τοῖς καλουμένοις ἀσθματικοῖς

<pb n="678"/>

πάθεσι, δι’ αὐτὸ δὲ τοῦτο κἀπὶ τῆς χαλεπωτάτης
<lb/>κυνάγχης, ἐν ᾗ φλεγμαίνοντες οἱ τοῦ λάρυγγος ἔνδον μύες
<lb/>ἀποφράττουσι τὴν ὁδὸν τῆς ἀναπνοῆς. ἐπιτείνεται γὰρ καὶ
<lb/>τοῦτο τὸ πάθημα κατακειμένων, αὐξανομένης τῆς στενοχωρίας.
<lb/>ἀλλὰ καὶ τῆς ἄλλης κυνάγχης διαφορὰς ὁ Ἱπποκράτης
<lb/>ἔγραψεν ἐν τῷ προγνωστικῷ σαφέστατά τε καὶ ἀκριβέστατα
<lb/>κατ’ ἐκεῖνο τοῦ βιβλίου τὸ χωρίον, ἐν ᾧ καὶ ἡ ῥηθεῖσά
<lb/>μοι νῦν εἴρηται ῥῆσις. <milestone unit="ed2page" n="755"/>ἐν δὲ τῷ προῤῥητικῷ
<lb/>τούτῳ, καίτοι πολλάκις φάρυγγος μνημονεύσας ὁ γράψας
<lb/>τὸ βιβλίον, οὐδὲν ἡμᾶς σαφὲς οὐδὲ διηρθρωμένον
<lb/>ἐδίδαξε περὶ τῶν κατὰ ταῦτα παθῶν.
</p></div>

<div type="textpart" subtype="chapter" n="89">
<quote type="lemma" n="89">Οἷς πνεῦμα ἀνέλκεται, φωνὴ δὲ πνιγώδης, ὁ σπόνδυλος
<lb/>ἐγκάθηται, τουνέοισιν ἐπὶ τῶν τελευτῶν ὡς συσπῶντός
<lb/>τινος τὸ πνεῦμα γίνεται.</quote>

<pb n="679"/>

<p>Περὶ δυσπνοίας ὑπομνήματα γέγραπταί μοι δεικνύντι
<lb/>πόσαι μὲν αἱ πᾶσαι διαφοραὶ κατ’ αὐτῶν εἰσιν ἑκάστην,
<lb/>τίνες δὲ αἰτίαι αἱ γεννῶσαι ἑκάστην, ὅ τί τε σημαίνειν πεφύκασιν.
<lb/>ἐπιδέδεικται δὲ διὰ τῶν αὐτῶν ὑπομνημάτων καὶ
<lb/>περὶ τῶν ὑφ’ Ἱπποκράτους εἰρημένων δυσπνοιῶν, ἐν τοῖς
<lb/>ὁμολογουμένοις αὐτοῦ γνησίοις βιβλίοις. οὔτ’ οὖν ἐγὼ διαφοράν
<lb/>τινα ἀνελκομένου πνεύματος εὗρον οὔτε παρ’ Ἱπποκράτους
<lb/>μαθὼν, ἐζήτουν οὖν ἥντινά που λέγει τὴν δύσπνοιαν
<lb/>ταύτην ὁ γράψας τὸ βιβλίον τοῦτο. εἰσὶ μὲν οὖν
<lb/>καὶ ἄλλαι δύο γραφαὶ τῆς αὐτῆς λέξεως, ὦν ἡ μὲν σημαίνει
<lb/>ἑτέρας βραχὺ παραλλάττουσα κατὰ τὴν φωνὴν, οὐ μὴν
<lb/>τήν γε διάνοιαν ὑπαλλάττουσα. πρόσκειται γὰρ ἐν αὐτῇ
<lb/>κατὰ τὴν ἀνέλκεται φωνὴν τὸ ω γράμμα μετὰ τὰ πρῶτα
<lb/>δύο τό τε α καὶ τὸ ν, ὡς γενέσθαι τὴν λέξιν τοιάνδε· οἶς
<lb/>πνεῦμα ἄνω ἕλκεται· πολὺ δὲ ἀποχωρήσαντες ἔνιοι τῶν νεωτέρων
<lb/>ἀνέρχεται γράφουσιν, οὐδ’ ἑνὸς τῶν παλαιοτέρων
<lb/>ἐπισταμένου τὴν γραφήν. ταύτης μὲν οὖν τελευταῖον μνημονεύσω,
<lb/>περὶ προτέρας δὲ διασκεψόμεθα τὰ τῶν ὁμολογουμένων,

<pb n="680"/>

εἰς ἃ οὐδὲν εἶρον οὐδ’ ἕνα πιθανὸν εἰπόντα, τινὰς
<lb/>δὲ καὶ μεμψαμένους ἄντικρυς, ὥσπερ καὶ τοὺς μεταγράψαντας
<lb/>εἰς τὴν ἀνέρχεται φωνήν. ὥσπερ γὰρ ἀβοηθήτων
<lb/>οὐσῶν τῶν προτέρων γραφῶν, ἐπὶ τὸ μεταγράφειν αὐτὰς
<lb/>ἀφίκοντο. δοκεῖ δέ μοι τὸ ἀνελκόμενον πνεῦμα τὸ ἄνω
<lb/>ἑλκόμενον λέγειν, ἐφ’ οὖ κατὰ τὸν ἔμπροσθεν λόγον ἔφην
<lb/>εἰρῆσθαι τό τε πρόχειρον καὶ τὸ μετέωρον, ὅταν τοῖς ἄνω
<lb/>μέρεσιν ὁ θώραξ μεγάλην ποιεῖ τὴν ἀναπνοὴν εἰσπνεόντων,
<lb/>ὡς φαίνεσθαι κινουμένας τὰς ὠμοπλάτας καὶ διὰ τί τὸν
<lb/>τρόπον τοῦτον ἀναπνέουσιν οἱ πνιγόμενοι πάντες ἐδήλωσα.
<lb/>καὶ μέντοι καὶ περὶ τῶν πνιγωδῶς ἐνοχλουμένων οὐ διὰ
<lb/>τὴν ἐν πνεύμονι στενοχωρίαν, οὔτε διὰ τὴν φλεγμονὴν τῶν
<lb/>ἐν τῷ λάρυγγι μυῶν, ἀλλὰ διὰ τὴν τῶν ἐπικειμένων μὲν τῷ
<lb/>λάρυγγι καὶ τῷ στομάχῳ, τοῖς πρόσω δὲ μέρεσι τῶν ῥαχιτῶν
<lb/>μυῶν ἐπιβεβλημένων ἔμπροσθέν τε καὶ κατ’ αὐτὸ
<lb/>τοῦτο τὸ προῤῥητικὸν βιβλίον εἴρηταί μοι καὶ δι’ ὦν ἐξηγησάμην
<lb/>τὸ δεύτερον βιβλίον τῶν ἐπιδημιῶν, ἔνθα φησίν·
<lb/>ἦν δὲ τῶν κυναγχικῶν τὰ παθήματα τοιάδε· τοῦ τραχήλου

<pb n="681"/>

οἱ σπόνδυλοι εἴσω ἔῤῥεπον, τοῖσι μὲν ἐπὶ πλέον, τοῖσι δὲ
<lb/>ἐπ’ ἔλαττον. καὶ ἔξωθεν δ’ ἦν δῆλος ἐγκοίλως ἔχων ὁ
<lb/>τράχηλος καὶ ἤλγει ταῦτα ψαυόμενος. ἦν δὲ κατώτερόν
<lb/>τινι τοῦ ὀδόντος καλουμένου ὃ οὐχ ὁμοίως ὀξύ ἐστι. πρόδηλον
<lb/>δ’ ὅτι τὸν δεύτερον σπόνδυλον ὅλον ἀπὸ μέρους
<lb/>ὀδόντα κέκληκεν ἢ μόνην αὐτοῦ τὴν ἀπόφυσιν ἐκείνην, ἣν
<lb/>οἱ μὲν ὀδοντοειδῆ προσαγορεύουσιν, οἱ δὲ ἄντικρυς ὀδόντα,
<lb/>διότι παραπλήσιός πως φαίνεται τῷ καλουμένῳ κυνόδοντι.
<lb/>ἐπεὶ <milestone unit="ed2page" n="756"/>δὲ μετὰ τὸ εἰπεῖν, ἦν δὲ κατωτέρω τινὶ τοῦ
<lb/>ὀδόντος καλεομένου, προσέθηκεν ὃ οὐχ ὁμοίως ὀξύ ἐστιν,
<lb/>ἐδήλωσε κίνδυνον οὐχ ὁμοίως ἐπιφέρειν ὀξὺν ὁ γράψας
<lb/>ταῦτα τὸν σπόνδυλον τοῦτον ὥσπερ κἀπειδὰν ἐν τοῖς ἀφορισμοῖς
<lb/>καταλέγων τὰ λεγόμενα πάθη τῶν παίδων εἴπῃ,
<lb/>σπονδύλου τοῦ κατὰ τὸ ἰνίον εἴσω ὤσιες, οὐκ ἄλλον σπόνδυλον
<lb/>ἀκούειν χρὴ παρὰ τὸν εἰρημένον. ὅταν γὰρ οἱ ἐπικείμενοι
<lb/>μύες ἐν τοῖς πρόσω μέρεσιν αὐτοῦ φλεγμήναντες
<lb/>ἢ ὁπωσοῦν ἐνταθέντες πρὸς ἑαυτοὺς ἐπισπάσωνται ὅλον τὸν

<pb n="682"/>

σπόνδυλον, ἡ μὲν ὀπίσω χώρα κοιλοτέρα φαίνεται, θλίβεται
<lb/>δ’ ὁ λάρυγξ καὶ κατὰ τοῦτο πνίγονται. σπανιωτάτη
<lb/>δὲ ἡ τοιαύτη κυνάγχη γίνεται. καὶ νῦν οὖν ὁ σπόνδυλος
<lb/>αὐτὸς ἐγκαθῆσθαι λέλεκται, τὸ δὲ κινδυνῶδες τοῦ πάθους
<lb/>δεδήλωται διὰ τῆς προκειμένης ῥήσεως, ἔνθα φησὶ, τούτοισιν
<lb/>ἐπὶ τῶν τελευτῶν ὡς συσπῶντός τινος τὸ πνεῦμα γίνεται.
<lb/>τὸ γὰρ ἐπὶ τῶν τελευτῶν, ὅταν ἀποθνήσκουσι δηλοῖ·
<lb/>τὸ δ’ ὡς συσπῶντος, ἐπειδὴ σπασμώδης αὐτοῖς ἡ ἀναπνοὴ
<lb/>γίνεται, τελευτῶσι σφοδρῶς μὲν ἕλκοντος τοῦ θώρακος,
<lb/>ὁδὸν δ’ οὐκ ἔχοντος αὐτάρκη τοῦ πνεύματος, ἀλλὰ διὰ τῆς
<lb/>στενῆς ὀπῆς βιαίως εἰσπνεομένου. τοῦτ’ οὖν ἡγούμενοι
<lb/>δηλοῦσθαι κἀκ τῆς ἀνέχεναι φωνῆς ἔγραψάν τινες οἷς
<lb/>πνεῦμα ἀνέχεται.
</p></div>

<div type="textpart" subtype="chapter" n="90">
<quote type="lemma" n="90">Οἱ κεφαλαλγικοὶ κατόχως παρακρούοντες κοιλίης ἀπολελαμμένης,
<lb/>ὄμμα θρασύνοντες, ἀνθηροὶ, ὀπισθοτονώδεες
<lb/>γίνονται.</quote>

<pb n="683"/>

<p>Ἐδείχθη καὶ πρόσθεν ὁ ἀνὴρ οὗτος ἐξ ἀνομοιογενῶν
<lb/>σημείων γράφων συνδρομὰς, ἃς ἐφ’ ἑνὸς ἢ δυοῖν ἐθεάσατο
<lb/><milestone unit="ed1page" n="196"/>καὶ διὰ τοῦτο πολλάκις αὐτῷ προστίθησι τὸν ἆρα
<lb/>σύνδεσμον, ὃν καὶ νῦν ἄμεινον ἦν αὐτῷ συντεθεικότι φάναι,
<lb/>ἆρά γε ὀπισθοτονώδεες γίνονται; ἡ μὲν γὰρ κεφαλαλγία
<lb/>δηλοῖ πεπονθέναι τὴν κεφαλὴν αὐτὴν, τὸ δὲ κατόχως
<lb/>τὸν ἐγκέφαλον αὐτὸν, ὥσπερ δὴ καὶ τὸ παρακρούοντες.
<lb/>ἐδείχθη δὲ καὶ πρότερον ὡς οὐ μάχεται τὰ τοιαῦτα συμπτώματα,
<lb/>καθάπερ οἴονταί τινες, ἀδύνατον εἶναι φάσκοντες
<lb/>ἅμα τε κατέχεσθαι καὶ παρακρούειν τὸν ἄνθρωπον.
<lb/>ἀλλὰ περὶ μὲν τῶν τοιούτων διὰ τῶν ἔμπροσθεν εἶπον,
<lb/>ὁπηνίκα τὴν πρώτην ἁπασῶν ἐξηγούμην ῥῆσιν καὶ τήνδε,
<lb/>τρομώδεες, ψηλαφώδεες παρακρούσεις, πάνυ φρενιτικαί·
<lb/>ὥστ’ οὐδὲν ἔτι χρῆναι λέγειν περὶ αὐτῶν. βέλτιον δ’ ἐπισημήνασθαι
<lb/>δύο ταῦτα, ὑπόλοιπα τῶν προγεγραμμένων ἐν
<lb/>τῇ προκειμένῃ ῥήσει τὸ μὲν ἕτερον, ἔνθα φησί· κοιλίης
<lb/>ἀπολελαμμένης, τὸ δ’ ἕτερον ὄμμα θρασύνοντες. αἱ μὲν
<lb/>γὰρ ἀπολελαμμέναι κοιλίαι, τουτέστιν ἐπεχόμεναι τῆς κατὰ

<pb n="684"/>

τὸν ἐγκέφαλον διαθέσεως οὐκ εἰσὶν οἰκεῖον σημεῖον. αὐξάνουσι
<lb/>μέντοι καὶ χείρονα ποιοῦσιν αὐτήν. τὸ δ’ ὄμμα θρασύνοντες
<lb/>ἀναγκαίως πρόσκειται τῇ συνδρομῇ. τοὺς γὰρ
<lb/>ἰδίως κατόχους καλουμένους καὶ οἱ περὶ τὸν Ἀρχιγένην
<lb/>καὶ Φίλιππον ἴσασιν ἀναπεπταμένους ἔχοντας τοὺς ὀφθαλμοὺς,
<lb/>οὐχ ὡς οἱ κωματώδεις καὶ οἱ καταφορικοὶ κεκλεισμένους.
<lb/>ἐπ’ ἐκείνων μὲν γὰρ ὑγρότης αἰτία τοῦ παθήματος,
<lb/>ἐκλύουσα τὸν τόνον τῶν νεύρων, ἐπὶ τούτων δὲ διὰ ξηρότητα
<lb/>τάσις γίνεται, καί τις τῶν ἡμετέρων συμφοιτητῶν,
<lb/>κάμνων συχνῶς ποτε περὶ μαθήματα ἔπαθε τὸ πάθος
<lb/>τοῦτο. <milestone unit="ed2page" n="757"/>κατέκειτο γὰρ οἷόν περ ξύλον ὅλον ἄκαμπτος
<lb/>ἀποτεταμένος, ἐφαίνετό τε βλέπων ἡμᾶς ἀνεῳγότων
<lb/>τῶν ὀφθαλμῶν, ὡς μηδὲ σκαρδαμύττειν, οὐ μὴν ἐφθέγγετό
<lb/>τι. οὗτος μέντοι καὶ ἀκούειν ἔφη κατὰ τὸν καιρὸν ἐκεῖνον
<lb/>ὅσα λαλοῦντες ἐτυγχάνομεν, οὐ μὴν ἐναργῶς τε καὶ σαφῶς,
<lb/>ἔλεγε δέ τινα ἀναμεμνημένος. ἐμβλέπειν τ’ ἔφη τοὺς παρόντας
<lb/>ἅπαντας ὡς καὶ τὰς ἐνεργείας ἐνίων ἀπομνημονεύων
<lb/>διηγεῖσθαι, μήτε δὲ φθέγγεσθαι δύνασθαι μήτε τι

<pb n="685"/>

μέλος κινεῖν. διὸ καὶ νῦν ἔστιν ἀπορῆσαι τὸ κατὰ τὴν εἰρημένην
<lb/>συνδρομὴν, τὸ παρακρούοντες ὅπως πρόσκειται. τὸ
<lb/>μὲν γὰρ ἐπὶ τῆς ῥήσεως αἱ τρομώδεες, ἀσαφώδεες, ψηλαφώδεες
<lb/>παρακρούσιες, οὐ παντελῶς ἀκινήτους εἶναι τοὺς
<lb/>οὕτω διακειμένους σημαίνει, ὥσπερ οὖν οὐδὲ τοὺς ἐν κώματι
<lb/>παραφρονοῦντας. ἐπὶ δὲ τῶν κατόχων, οὐδεμίαν κίνησιν
<lb/>κινουμένων, οὐδὲ τὴν παραφροσύνην ἐστὶ γνωρίσαι. τάχ’
<lb/>οὖν οὗτος εἶδε κατόχου εἶδος, ὡς ἀκίνητον μὲν εἶναι καὶ
<lb/>πεπηγὸς ὅλον τὸ σῶμα, βραχὺ δέ τι φθεγγόμενον τὸν ἄνθρωπον,
<lb/>ἐξ οὗ δυνατὸν ἦν γνωρίσαι καὶ παραφροσύνην ἢ
<lb/>προηγησαμένης τῆς παραφροσύνης, παρηκολούθησεν ἡ κατοχὴ
<lb/>καὶ γραπτέον ἐστὶ κατ’ αὐτὴν τὴν ἐξήγησιν, οἱ κεφαλαλγικοὶ
<lb/>καὶ κατόχως παρακρούσαντες. ἐγχωρεῖ δὲ καὶ
<lb/>κατὰ τὴν πρώτην αὐτοῦ σύστασιν ἐπιφθεγγομένων αὐτῶν
<lb/>δηλοῦσθαι τὴν παραφροσύνην. συμπληρωθείσης δὲ τῆς κατοχῆς
<lb/>μηκέτι φθέγγεσθαι τοὺς κάμνοντας. ἀνθηροὺς δὲ
<lb/>ὠνόμασεν, ὡς εἰκὸς, αὐτοὺς, οὕσπερ ὀλίγον ἔμπροσθεν ἐξερύθρους
<lb/>ἐκάλεσε. σημεῖον δ’ ἂν εἴη τοῦτο τοῦ κατὰ τὴν

<pb n="686"/>

κεφαλὴν πλήθους ἠθροισμένου μετὰ θερμόρτητος, ἐφ’ ᾧ καὶ
<lb/>ἡ προηγησαμένη κεφαλαλγία καὶ ὁ μετ’ αὐτὴν ἀκολουθῶν
<lb/>ὀπισθότονος, ἀλλὰ καὶ ταῦτα μὲν εἰς τὴν γένεσιν αὐτῶν
<lb/>πρότερον ἄν τις λάβοι σημεῖον. δευτέρως δὲ τὴν ἀπολελαμμένην
<lb/>κοιλίαν παροξύνουσαν ἀεὶ τὰ τῆς κεφαλῆς
<lb/>συμπτώματα.
</p></div>

<div type="textpart" subtype="chapter" n="91">
<quote type="lemma" n="91">Ἐπ’ ὀμμάτων διαστροφῇ πυρετώδει, κοπιώδει, ῥῖγος ὀλέθριον
<lb/>καὶ οἱ κωματώδεες ἐν τούτοισι πονηρόν.</quote>
<p>Ἐδείχθη κἀν τοῖς ἔμπροσθεν ὁ ἀνὴρ οὗτος ἐπιπλέκων
<lb/>ἀλλήλοις χαλεπὰ συμπτώματα, περὶ ὧν ἑκάστου κατὰ
<lb/>μόνας ἐχρῆν ἅπαξ εἰπεῖν ὡς ἡμῶν δυναμένων ἐννοεῖν, ὡς
<lb/>ἐπειδὰν ἀλλήλοις ἐπιπλέκηται πλείω, σφοδρότερον μὲν ἀποτελεῖσθαι
<lb/>κίνδυνον ἐξ αὐτῶν τοῖς κάμνουσι, βεβαιοτέραν δ’
<lb/>ἡμῖν γίνεσθαι τὴν πρόγνωσιν, οὐδὲν οὖν εἴρηται καινόν.
<lb/>μεμαθήκαμεν γὰρ τήν τε τῶν ὀμμάτων διαστροφὴν κατὰ

<pb n="687"/>

τίνα γίνεται διάθεσιν, τίνες τε τῶν κόπων αἱ διαφοραὶ καὶ
<lb/>πότε χρὴ ῥῖγος ἐπιφαίνεσθαι χρησίμως, ὁποῖόν τε τὸ κῶμα
<lb/>καὶ ἥτις αὐτὸ διάθεσις ἐγκεφάλου γεννᾷ.
</p></div>

<div type="textpart" subtype="chapter" n="92">
<quote type="lemma" n="92">Αἱ ἐν πυρετοῖσι πρὸς ὑποχόνδριον ὀδύναι ἀναύδως, ἱδρῶτι
<lb/>λυόμεναι, κακοήθεες, τούτοισιν ἐς ἰσχία ἀλγήματα ἅμα
<lb/>καυσώδει πυρετῷ. καὶ ἢν κοιλίη καταῤῥαγῇ, ὀλέθριον.</quote>
<p><milestone unit="ed2page" n="758"/>Ἀπορίαν τοῖς ἀναγινώσκουσιν αἱ ἀσαφεῖς
<lb/>τῶν ῥήσεων ἐργάζονται καὶ τῶν σαφῶν ὅσαι τοῖς ἐναργῶς
<lb/>φαινομένοις ἐναντίως ἀποφαίνονται. τινὲς δὲ καὶ κατ’ ἀμφοτέρους
<lb/>τοὺς τρόπους τὴν ἀπορίαν ἐπιφέρουσιν, ὥσπερ
<lb/>καὶ ἡ νῦν προκειμένη. πλέον δὲ ἐν αὐτῇ τὸ μὴ συμφωνεῖν
<lb/>τοῖς φαινομένοις ἐπὶ τῶν νοσούντων, τὰ κατ’ αὐτὴν
<lb/>λελεγμένα. προχείρως μὲν οὖν δοκεῖ τοιόνδε τὸν λόγον
<lb/>τινὰ δηλοῦν ἡ προκειμένη ῥῆσις. αἱ ἐν πυρετοῖς πρὸς
<lb/>ὑποχόνδρια ὀδύναι ἅμα ἀφωνίῃ, ἱδρῶτι λυόμεναι, κακοήθεες.

<pb n="688"/>

ψευδοῦς δ’ εἶναι φαινομένου τοῦ τὰς μεθ’ ἱδρῶτος
<lb/>λύσεις κακοήθεις εἰρῆσθαι, κατ’ αὐτὸ τοῦτο πρῶτον ἀπορία
<lb/>τις ἡμᾶς καταλαμβάνει. τὰ μὲν γὰρ ἄνευ τινὸς ἤτοι
<lb/>τεχνικοῦ βοηθήματος ἢ φυσικοῦ παυσάμενα παθήματα
<lb/>προσηκόντως ὡμολόγηται τὴν λύσιν ἄπιστον ἔχειν. τὰ δὲ
<lb/>μετὰ τοιούτου τινὸς, ὁποῖον καὶ νῦν ὁ ἱδρὼς εἴρηται, βεβαίως
<lb/>λελύσθαι φαίνεται. τοὐναντίον γὰρ ἅπαν, ὅταν ἱδρῶτος
<lb/>ἤ τινος ἄλλου φυσικοῦ βοηθήματος γενομένου μὴ
<lb/>λύηται, τὸ νόσημα κακόηθες νομίζεται. διὸ καὶ πιθανῶς
<lb/>τις ἐπ’ αὐτῆς τῆς ῥήσεως ἔλεγε λείπειν ἀπόφασιν τὴν μή
<lb/>παραλελειμμένην ὑπὸ τοῦ πρῶτον τὸ βιβλίον μεταγραψαμένου,
<lb/>καθάπερ καὶ ἄλλα πολλὰ πολλάκις ἐν πολλοῖς βιβλίοις
<lb/>ὡμολόγηται τὰ μὲν παραλελεῖφθαι, τὰ δὲ ὑπηλλάχθαι, μηδενὸς
<lb/>ὕστερον ἐπανορθῶσαι τὰ ἡμαρτημένα τολμήσαντος.
<lb/>ἀληθὴς γὰρ ὁ λόγος, ἐὰν οὕτω γράψωμεν, ἔσται αἱ ἐν πυρετῷ
<lb/>πρὸς ὑποχόνδρια ὀδύναι ἀναύδως, ἱδρῶτι μὴ λυόμεναι,
<lb/>κακοήθεες. ἀλλὰ τὰ σαφῆ καὶ γνώριμα καταλιπόντες οἱ
<lb/>πολλοὶ τῶν ἀνθρώπων χαίρουσι τοῖς αἰνιγματωδῶς εἰρημένοις.

<pb n="689"/>

ἔνιοι δὲ καὶ τοῖς προφανῶς ἡμαρτημένοις συναγορεύειν ἐπίδειγμα
<lb/>σοφίας ἡγοῦνται, παραπλησίως τοὶς κατὰ τὰ δικαστήρια
<lb/>ῥήτορσιν, οἳ τοὺς φανερῶς ἤτοι φόνον ἐργασαμένους
<lb/>ἤ τι τοιοῦτον κακὸν, εἰρύσαντο τῆς προσηκούσης κολάσεως
<lb/>ἐξαπατήσαντές τε καὶ παρακρουσάμενοι τοὺς δικαστὰς,
<lb/>ὅταν ἰδιῶται λόγων ὦσι καὶ τὰς ἐν αὐτοῖς πανουργίας
<lb/>ἀγνοῶσιν. οὕτως οὖν κἀπὶ <milestone unit="ed1page" n="197"/>τῆς προκειμένης ῥήσεως
<lb/>ἐπενόησάν τινες ἀναύδως εἰρῆσθαι τὸ ἀλόγως, ἐπειδήπερ
<lb/>ὁ λόγος μὲν ἐν τῷ γένει τῆς φωνῆς ἐστι. λέγεται δὲ η
<lb/>φωνὴ παρὰ τοῖς παλαιοῖς οὐχ οὕτω μόνον, ἀλλὰ καὶ αὐδή.
<lb/>κατὰ δὲ τὴν μετάβασιν ταύτην τὸ ἀλόγως φαμὲν ἐκ τοῦ
<lb/>ἀναύδως σημαίνεσθαι. τὰ δ’ ἀλόγως παυσάμενα πάντα
<lb/>ἐστὶν ἄπιστα. μαχομένων δὲ καὶ τούτῳ τῷ λόγῳ τοῦ τε
<lb/>κακοήθεις εἰρῆσθαι τὰς τοιαύτας ἐκκρίσεις, οὐκ ἀπίστους
<lb/>καὶ τοῦ μηδ’ ἀλόγως λύεσθαι σὺν ἱδρῶσιν, ὡς αὐτὸς εἶπεν,
<lb/>ἕτεροί τινες ὑπερβαλλόμενοι τῇ σοφίᾳ τούτους ἀλόγως λύεσθαί
<lb/>φασιν, οὐ μόνον ὅσα χωρὶς τοῦ γενέσθαι τι βοήθημα
<lb/>τεχνικὸν ἢ φυσικὸν ἐῤῥᾳστώνησαν, ἀλλὰ καὶ ταῦτα τὰ γενόμενα

<pb n="690"/>

μὲν, οὐ μὴν κατ’ ἀξίαν τοῦ νοσήματος, ὥσπερ εἰρηκότος
<lb/>τοῦ συγγράψαντος ὀλίγον γενέσθαι τὸν ἱδρῶτα καὶ
<lb/>μὴ χωρὶς ἁπάσης προσθήκης γράψαντα ἱδρῶτι λυόμενα,
<lb/>ἀλλὰ προσυπακοῦσαί φησι τὸ ὀλίγῳ. τάχα δέ τις καὶ ἄλλος
<lb/>ἀναφανείς ποτε τούτων τολμηρότερος ἀξιώσει τὸ πολλῷ
<lb/>καὶ ἀμέτρῳ προσυπακούειν, εἶτα περὶ συμμετρίας ἀμαθέσι
<lb/>παισὶ καὶ ἀγυμνάστοις πάσης παιδείας, ληρήσας μακρὰ δόξει
<lb/>τις εἶναι σοφός. εἰ δ’ ὅλως οἷς περ ἔξεστι τῷ ἱδρῶτι
<lb/>λυόμεναι προστίθεται τοιοῦτον, πολλῷ βέλτιον ἦν προστιθέντας
<lb/>μίαν συλλαβὴν τὴν μή γράψαντας μὴ λυόμεναι,
<lb/>πραγμάτων ἀπηλλάχθαι. αἱ γὰρ σὺν πυρετῷ τῶν ὑποχονδρίων
<lb/>ὀδύναι, ἃς ἱδρὼς μὴ λύει, κακοήθεις εἰσίν. <milestone unit="ed2page" n="759"/>
<lb/>ἔργῳ τοίνυν ἐδείχθη μοι καὶ νῦν, ὥσπερ ἤδη πολλάκις, τῶν
<lb/>ἐπὶ πολλῶν ἀσαφῶν ῥήσεων οὐδὲν μὲν ὧν οὐκ ἴσμεν ὑπ’
<lb/>αὐτῶν διδασκόμενον, ἀνηλωμένον δὲ χρόνον, ὥσπερ ἐπὶ τῶν
<lb/>αἰνιγμάτων, εἰ ἐφαρμόσωμεν ἃ γινώσκομεν τῇ λέξει. καὶ
<lb/>γὰρ οὖν καὶ τὸ κατὰ τὴν τελευτὴν τῆς ῥήσεως εἰρημένον
<lb/>οὐ μικρὰν ἔσχε ζήτησιν αὐτῶν, διὰ τί, ἐὰν ἡ κοιλία καταῤῥαγῇ,

<pb n="691"/>

τουτέστιν ἀθρόως ἐκκριθῇ πολλὰ, θανατῶδες εἶναι
<lb/>τὸ νόσημα δηλώσει. τὰ γὰρ χωρέοντα μὴ τῷ πλήθει τεκμαίρεσθαί
<lb/>φησιν ὁ Ἱπποκράτης, ἀλλ’ ὡς ἂν χωρέῃ οἷα
<lb/>δεῖ καὶ φέρει εὐφόρως. οὗτος μὲν ὁ λόγος, ὅτι καὶ σαφής
<lb/>ἐστι καὶ καθόλου τι διδάσκει καταφρονεῖται. τὰ δ’ αἰνιγματωδῶς
<lb/>εἰρημένα σπουδάζεται τοῖς μὲν σοφισταῖς εἰκότως,
<lb/>ἵνα τι θαυμαστὸν διδάσκειν δόξωσι τοὺς μαθητὰς,
<lb/>αὐτοῖς δὲ τοῖς μαθηταῖς, διὰ τὴν ἀπαιδευσίαν τῶν πρώτων
<lb/>μαθημάτων, ἐν οἷς οἱ παλαιοὶ τοὺς παῖδας ἔτρεφον. ἀγύμναστος
<lb/>δὲ ὢν ὁ λογισμὸς αὐτῶν οὔθ’ ἕπεται τοῖς λεγομένοις
<lb/>οὔτε κρῖναι τὴν ἐν αὐτοῖς ἀλήθειαν δύναται· ἐπεί τις
<lb/>ἀκούσας ἄνευ διοροσμοῦ ἐπικαταῤῥηγνυμένης κοιλίας ἀπόφασιν
<lb/>ἡντιναοῦν, οὐκ εὐθέως μέμφεται τὸν λόγον, ὡς μηδὲν
<lb/>διδάσκοντα. κοιλία μὲν γὰρ, ἐν ᾡτινιοῦν νοσήματι καταῤῥαγεῖσα
<lb/>χωρὶς μὲν τῶν τῆς πέψεως σημείων, ἃ πολλάκις
<lb/>ἀκήκοας, οὐδὲν ὀνίνησιν· ἐὰν δὲ δυσφορώτερον ἐργάσηται,
<lb/>πρὸς τῷ μηδὲν ὠφελεῖν ἔτι καὶ βλάβην ἤνεγκεν. ἅμα δὲ
<lb/>τούτοις ὠφελεῖ καὶ μᾶλλον, ἐὰν ὁ λυπῶν ἐκκενῷτο χυμός.

<pb n="692"/>

ἔτι δὲ μᾶλλον, ἐὰν εὐφορώτερος ὁ κάμνων ἐπὶ τῇ κενώσει
<lb/>γίγνηται, καὶ βεβαιότερον, ὅταν ἐν ἡμέρᾳ κρισίμῳ φανῇ
<lb/>τι προδεδηλωμένον διὰ τῆς ἐπιδήλου. ταῦτ’ οὖν ὁ ἐπιγινώσκων
<lb/>καὶ τῆς εἰρημένης ῥήσεως καταφρονεῖ καὶ τῶν ἄλλων
<lb/>ἁπασῶν ὅσαι τῶν συμπτωμάτων τῶν κατὰ μέρος ἢ
<lb/>νοσημάτων μνημονεύουσιν. ἐφ’ οἶς γὰρ ἂν ἡ κοιλία καταῤῥαγῇ
<lb/>νοσήμασιν ἢ συμπτώμασιν, ἐν οἷς μηδ’ ὧν εἶπον ἄρτι
<lb/>γένηται διορισμῶν, ἀσφαλῆ τὴν γνῶσιν ἐργάζεται. χωρὶς
<lb/>δὲ τούτων τῶν διορισμῶν οὐδέποτε ἀληθὴς ὁ λόγος ἔσται,
<lb/>κοιλίαν λέγων καταῤῥηγνυμένην ὠφελεῖν ἢ βλάπτειν. ἐπὶ
<lb/>πάντων γὰρ ἑκάτερον γίνεται. κατὰ δὲ τοὺς ὡρισμένους
<lb/>διορισμοὺς οὐδέν ἐστιν εἰπεῖν, ἐπὶ μὲν ἥπατος φλεγμονῇ
<lb/>φαῦλον εἶναι σύμπτωμα καταῤῥαγεῖσαν κοιλίαν, ἐπὶ δ’
<lb/>ἄλλου τινὸς ἀγαθόν. ἀλλ’ ἐπὶ πάντων, ὡς εἴρηται, καὶ ἀγαθὸν
<lb/>καὶ κακὸν γίνεται μετὰ τῶν οἰκείων διορισμῶν.
</p></div>

<pb n="693"/>

<div type="textpart" subtype="chapter" n="93">
<quote type="lemma" n="93">Οἶσι φωναὶ ἅμα πυρετοῖσιν ἐκλείπουσαι μετὰ κρίσιν, τρομώδεες
<lb/>καὶ κωματώδεες τελευτῶσι.</quote>
<p>Καὶ ἥδε ἡ ῥῆσις ὁμοία ταῖς εἰς ἀσάφειαν ἐξεπίτηδες
<lb/>ἐπιτετηδευμέναις ἐστὶ. τὸ γοῦν ἐκλείπουσαι ἔνιοι μὲν ἐπὶ
<lb/>τῶν φωνῶν μόνων ἤκουσαν, ἔνιοι δὲ καὶ τοὺς πυρετοὺς αὐταῖς
<lb/>προσέθηκαν, ἄμφω λέγοντες εἰρῆσθαι ἐκλείπειν καὶ τὰς
<lb/>φωνὰς καὶ τοὺς πυρετούς. ὡς εἶναι τὸν λόγον τοιοῦτον,
<lb/>οἶς δοξάντων λελύσθαι τὸν πυρετὸν ἀφωνία γίνεται καὶ μετὰ
<lb/>τὴν κρίσιν, οὗτοι τρομώδεες τελευτῶσι καὶ κωματώδεες,
<lb/>δηλονότι τῶν πυρετῶν οὐκ ἀσήμως, ἀλλὰ μετὰ κακῆς κρίσεως
<lb/>δοξάντων πεπαῦσθαι. <milestone unit="ed2page" n="760"/>κακὰς δ’ ἴσμεν κρίσεις
<lb/>ἐκείνας λεγομένας ὅσαι γινόμεναι μετὰ φυσικῶν κενώσεων
<lb/>ἢ ἀποστάσεων οὐ μόνον οὐδὲν ὠφέλησαν τοὺς κάμνοντας,
<lb/>ἀλλὰ καὶ χεῖρον ἔχειν ἡ πρόσθεν ἐποίησαν. ἕτεροι δὲ οὐδὲ
<lb/>τὰς φωνὰς ἅμα τοῖς πυρετοῖς, ἀλλὰ μόνας αὐτὰς νομίζοντες
<lb/>ἐκλείπειν, ὅλον τὸν λόγον τοιόνδε ποιοῦσιν. οἷσιν ἐκλείπουσι

<pb n="694"/>

φωναὶ, μενόντων τῶν πυρετῶν, εἰ τοῦτο γίνεται, μετὰ
<lb/>κρίσιν οὗτοι τρομώδεές τε ἅμα καὶ κωματώδεες τελευτῶσι,
<lb/>καίτοι κἀνταῦθα πάλιν ἑτέρα διαφωνία τοῖς ἐξηγουμένοις
<lb/>ἐγένετο. τινὲς μὲν γὰρ, ὅταν ἐπὶ τοῖς εἰρημένοις τρομώδεις
<lb/>γένωνται, τελευτᾶν φασι τούτους καὶ κωματώδεις
<lb/>ἅμα καὶ τρομώδεις, τινὲς δὲ κωματώδεις γενομένους οὕτως
<lb/>ἀπόλλυσθαι, οὐδεὶς δ’ αὐτῶν οὔτ’ ἐκ τῆς τῶν πραγμάτων
<lb/>φύσεως ἀπόδειξιν ἔγραψε λογικὴν οὔτε τὴν ἐμπειρίαν
<lb/>ἔχει δεῖξαι μαρτυροῦσαν. οὔτε γὰρ τρομώδεις οὔτε
<lb/>κωματώδεις ἐπὶ τοῖς προειρημένοις ὡς τὸ πολὺ φαίνονται
<lb/>τελευτῶντες. εἰ δὲ τινες ἐν τῷ σπανίῳ γίνονται τοιοῦτοι,
<lb/>τοῦ προγνωστικοῦ τε καὶ προῤῥητικοῦ μέρους τῆς τέχνης
<lb/>ἐκπεπτώκασιν, οὐ γὰρ τῶν τοιούτων, ἀλλὰ τῶν ἢ διηνεκῶς
<lb/>ἢ ὡς τὸ πολὺ γινομένων, εἰς τὰς προῤῥήσεις χρῄζομεν. εἰ
<lb/>δὲ βούλει καὶ τῶν ἀμφιδόξως ἀποβαινόντων, οὐ μήν γε σπανίων.
<lb/>οὐδεὶς γὰρ βούλεται πολλάκις ἀποτυχὼν ἅπαξ
<lb/>ἐπιτυχεῖν.
</p></div>

<pb n="695"/>

<div type="textpart" subtype="chapter" n="94">
<quote type="lemma" n="94">Οἶσι καυστικὰ, μεμωρωμένα, κάτοχα, ποικίλλοντα ὑποχόνδρια
<lb/>καὶ κοιλίην ἐπηρμένοι, σίτων ἀπολελαμμένων, ἐφ’
<lb/>ἱδρῶσι, ἆρα τούτοις τὸ θολερὸν πνεῦμα καὶ τὸ γονοειδὲς
<lb/>ἐπελθὸν λύγγα διασημαίνει, καὶ κοιλίη δὲ ἔπαφρα
<lb/>χολώδεα προσδιέρχεται; τὸ λαμπῶδες ἐν τούτοισιν ὠφελέει
<lb/>οὐρηθὲν, κοιλίη δὲ τούτοισιν ἐπιταράσσεται.</quote>
<p>Ἤθροισε πάλιν ἐνταῦθα συμπτώματα διαθέσεων οὐχ
<lb/>ὁμογενῶν, ἐφ’ ὧν ἐδείχθη πρόσθεν οὐδεμία διδασκαλία γενομένη
<lb/>τεχνική. πάντα μὲν γὰρ ἐπισκέψασθαι δεῖ τὰ κατὰ
<lb/>τὸν νοσοῦντα καὶ μηδὲν μήτε παρορᾶν μήτ’ ἀργῶς <milestone unit="ed1page" n="198"/>
<lb/>ὁρᾶν. ἑκάστου δ’ αὐτῶν ἰδίᾳ μεμαθηκέναι τὴν δύναμιν,
<lb/>οἷον εὐθέως τὰ καυστικὰ πρῶτα πάντων εἴρηται, δυναμένων
<lb/>μὲν ἀκούεσθαι καὶ παθῶν καυστικῶν, ὡς εἰ θερμῶν
<lb/>καὶ διακαῶν εἰρήκει. δυναμένων δὲ καὶ διαχωρημάτων
<lb/>νοεῖσθαι τοιούτων, ὧν ἡ δύναμίς ἐστιν ὀξύ τε τὸ νόσημα

<pb n="696"/>

καὶ ταχυκρίσιμον ἐργάζεσθαι καὶ μέντοι καὶ κινδυνῶδες,
<lb/>ἐὰν ἰσχυρῶς γένηται καυστικά. μεμωρωμένα δὲ καλεῖ τὰ
<lb/>μώρωσιν ἐμποιοῦντα τῇ διανοίᾳ. αὕτη δέ ἐστι χωρὶς παραφροσύνης
<lb/>σύμπτωμα, τοῖς φύσει μωροῖς ὁμοίως ἀποφαῖνον
<lb/>τοὺς νοσοῦντας, ὁποίους καὶ τῶν λεγομένων ἀπογηρᾶν ἐνίους
<lb/>ἴσμεν γιγνομένους. ᾧ παθήματι παραπλήσιον μέν ἐστιν,
<lb/>οὐ μὴν ταὐτὸν, ὅπερ ὀνομάζουσιν ἄγνοιαν, ὑπὲρ ἧς καὶ ὁ
<lb/>Θουκυδίδης ἔγραψεν ἐπὶ τῶν ἐκ τοῦ λοιμοῦ διασωθέντων
<lb/>ὡδὶ· καὶ ἠγνόησαν σφᾶς τε αὐτοὺς καὶ τοὺς ἐπιτηδείους. ᾧτινι
<lb/>δὲ διαφέρει τῆς λήθης, οὐκ ἀναγκαῖον εἰς τὰ παρόντα
<lb/>σκοπεῖσθαι τά γε μὴν κάτοχα, τὰ τὴν καλουμένην κατοχὴν
<lb/>ἐπιφέροντα, νοούντων ἡμῶν, ἕτεροί φασι τὰ βεβαίως
<lb/>ἱδρυμένα <milestone unit="ed2page" n="761"/>καὶ οἷον κατεχόμενα νοσήματα κεκλῆσθαι
<lb/>κάτοχα. καὶ μέντοι καὶ ποικίλλοντα τὰ συνεχεῖς ἐπὶ τἀναντία
<lb/>συμπτώματα τὰς μεταβολὰς ποιούμενα τινὲς ἤκουσαν,
<lb/>ἀποχωρίζοντες δὲ τῆς λέξεως ταύτης τὰ ὑποχόνδρια ὑφ’ ἓν
<lb/>αὐτὸ πάλιν ἀναγινώσκουσι, τὸ κοιλίην ἐπηρμένοι. τινὲς δὲ

<pb n="697"/>

ὑφ’ ἓν ἀγνοοῦντες τὰ ποικίλλοντα ὑποχόνδρια, καθ’ ἑαυτὸ
<lb/>πάλιν ἀναγινώσκουσι τὸ κοιλίην ἐπηρμένοι, καί φασιν ἐπὶ
<lb/>τῶν ὑποχονδρίων εἰρῆσθαι τὰ ποικίλλοντα· καθάπερ γὰρ
<lb/>εἴρηται ἔμπροσθεν, ἐπὶ τῶν καθ’ ὅλον τὸ σῶμα γινομένων
<lb/>ἐπὶ τἀναντία μεταπτώσεων, οὕτως ἐπὶ τῶν ὑποχονδρίων
<lb/>ἐποίησαν, καὶ μὴν καὶ οἱ συνάπτοντες ὅλην τήνδε τὴν λέξιν,
<lb/>ὑποχόνδρια καὶ κοιλίην ἐπηρμένοι, τοὺς παρὰ φύσιν ὀγκουμένους
<lb/>τὰ μέρη ταῦτα δηλοῦσθαί φασιν. ὥσπερ καὶ σίτων
<lb/>ἀπολελαμμένων, ὧν ἐφεξῆς ἐμνημόνευσεν, ἔνιοι μὲν τοὺς
<lb/>ἀνορέκτους φασὶν εἰρῆσθαι νῦν, ὡσεὶ καὶ ἀποκεκλεισμένους
<lb/>εἰρήκει τῆς τῶν σιτίων προσφορᾶς, ἔνιοι δὲ τοὺς ἐπεσχημένους
<lb/>τὴν γαστέρα. καὶ γὰρ κἀν τῷ περὶ διαίτης ὀξέων
<lb/>ἐπὶ τῶν διαχωρουμένων εἰρῆσθαί φασι τὴν φωνὴν ταύτην.
<lb/>ἅπαντα οὖν ταῦτα προειπὼν ὁ γράψας τόδε τὸ βιβλίον, εἶτα
<lb/>ἐπὶ τῷ τέλει προσθεὶς ἐφίδρωσιν, ὃ καὶ αὐτὸ πάλιν ὅλου
<lb/>τοῦ σώματος ὀλίγον ἱδρῶτα, καθάπερ νοτίδα δύναται δηλοῦν
<lb/>ἢ τὸν περὶ θώρακα καὶ κεφαλὴν μόνην, ἐπήνεγκεν αὐτοῖς

<pb n="698"/>

αἰνιγματωδεστέραν ἔτι καὶ τούτων αὐτῶν ῥῆσιν εἰπὼν,
<lb/>ἆρα τούτοισι τὸ θολερὸν πνεῦμα καὶ τὸ γονοειδὲς ἐπελθὸν
<lb/>λύγγα σημαίνει; πάλιν γὰρ ἐνταῦθα τὸ θολερὸν πνεῦμα,
<lb/>καθάπερ ἤδη καὶ πρόσθεν, εὕρομεν ἀμφισβητουμένην ἔχον
<lb/>τὴν νόησιν. ἀλλ’ ἐν ἐκείνῃ μὲν τῇ ῥήσει τὸ κατὰ τὴν
<lb/>ἐκπνοὴν θολερὸν πνεῦμα εἰρῆσθαι ὑπ’ αὐτοῦ, ὡς λέλεκται,
<lb/>πιθανὸν ἐφαίνετο. νῦν δὲ καὶ τὸ κατὰ τὰς ἐρυγὰς, ἔνιοι
<lb/>κελεύουσιν ἡμᾶς ἡγεῖσθαι λελέχθαι, καθάπερ ἄλλοι τὸ κατὰ
<lb/>τὰς φύσας. εἴρηται δὲ καὶ πρόσθεν ὅτι θολερὸν οἱ μὲν
<lb/>τὸ δυσῶδες, οἱ δὲ ἀτμῶδες ἤκουσαν, ὥσπερ καὶ τὸ θαλερόν.
<lb/>ἔνιοι διὰ τοῦ α γράψαντες, τὸ οἶον θάλλον καὶ ἀκμάζον
<lb/>καὶ μέγα λέγουσιν εἰρῆσθαι. προείρηται δέ μοι καὶ ὅτι
<lb/>πολλάκις ἐν τοῖς ὁμολογουμένοις γνησίοις συγγράμμασιν ὁ
<lb/>Ἱπποκράτης εἰρηκὼς, ἄλλοτε ἄλλας δυσπνοίας διαφορὰς; ἐν
<lb/>τῷ δευτέρῳ καὶ ἕκτῳ πάσας ἐφεξῆς, οὐδαμόθι θολερὸν
<lb/>ὠνόμασε πνεῦμα, καθάπερ οὐδὲ λύγγα θολερὰν οὐδὲ φῦσαν

<pb n="699"/>

οὐδὲ ἄλλο τι τῶν τοιούτων. ἔτι δὲ μᾶλλον αἰνιγματωδῶς
<lb/>εἴρηται τὸ γονοειδὲς ἐπελθὸν, εἴτε οὖρον εἴτε διαχώρημα.
<lb/>καὶ μετὰ ταῦτα διὰ τί προσέθηκε τὸ λύγγα σημαίνει
<lb/>καὶ τὸ θολερὸν πνεῦμα καὶ τὸ γονοειδὲς ἐπελθὸν,
<lb/>ἄπορον εὑρεῖν. ἐν γὰρ ταῖς τῶν συμπτωμάτων αἰτίαις ἡ
<lb/>λὺγξ ἐδείχθη γινομένη, τῆς γαστρὸς ὁρμώσης ἐκκρῖναι τὰ
<lb/>τοῖς χιτῶσιν αὐτοῖς, οἶον ἐμπεπλασμένα δυσλύτως ὑγρὰ δύναμιν
<lb/>ἔχοντα δακνώδη, οὐκ ἀρκεσθεὶς δὲ τῷ πλήθει τῶν
<lb/>συμπτωμάτων, ἑξῆς προσέθηκε, κοιλίη ἔπαφρα χολώδεα
<lb/>προσδιέρχεται, ὃ πάλιν καὶ αὐτὸ διττῶς γράφουσιν, ἔνιοι
<lb/>μὲν ἐπὶ τῆς πρώτης συλλαβῆς τὸ σίγμα προστιθέντες, ἔνιοι
<lb/>δὲ ἀφαιροῦντες. ἀλλ’ εἰ μὲν προστεθείη, τὸν ἐφεξῆς χρόνον
<lb/>δηλώσει τῷ προειρημένῳ, εἰ δ’ ἀφαιρεθείη, τὸν ἔμπροσθεν,
<lb/>οὐ μὴν ἴσον γε οὐδ’ ὅμοιον προδιεξέρχεσθαι τὸ ἕτερον θατέρου
<lb/>λέγειν ἢ ἐπιδιεξέρχεσθαι. τὸ μὲν γὰρ προδιερχόμενον
<lb/>σημεῖον ἔσται τοῦ μέλλοντος ἐκκρίνεσθαι, τὸ δ’ ἐκκρινόμενον
<lb/>ὑπὸ τοῦ προελθόντος ἀγγελθήσεται. <milestone unit="ed2page" n="762"/>τοσαύτης

<pb n="700"/>

οὖν ἀσαφείας ἐν ἅπασι τούτοις ὑπαρχούσης, οὐδ’ ἐκ
<lb/>τῶν ἐπιφερομένων αὐτοῖς ἔνεστί τι πρὸς τὴν τῶν παρόντων
<lb/>ἐξήγησιν λαβεῖν, ὥσπερ οὐδ’ εἰς ἐκεῖνα· φησὶ γὰρ τὸ
<lb/>λαμπῶδες ἐν τούτοισιν οὐρηθὲν ὠφελεῖ. διττὴ δὲ καὶ κατὰ
<lb/>τοῦτον τὸν λόγον ἐστὶν ἡ ἀσάφεια, μία μὲν ἡ τοῦ λαμπῶδες
<lb/>τί σημαίνει, γραφομένου πρὸς τινῶν μὲν διὰ τῶν δυοῖν
<lb/>π π, πρὸς τινῶν δὲ διὰ τοῦ μ καὶ π, μία δ’ ἄλλη ἐν τούτοισιν,
<lb/>ἐν τίσι γὰρ λέγει; πότερον ἀναθήσει τοῖς προειρημένοις
<lb/>ἢ τοῖς ἐσχάτοις καὶ ποίοις ἐσχάτοις; δύναται γὰρ
<lb/>ἔσχατα λέγεσθαι καὶ πάνθ’ ὅσα μετὰ τὴν ἀρχὴν εἶπεν; ἆρα
<lb/>τούτοισι τὸ θολερὸν πνεῦμα καὶ τὸ γονοειδὲς ἐλθὸν λύγγα
<lb/>σημαίνει ἢ μόνα ταῦτα ἔσχατα εἰρήκει, κοιλίη ἔπαφρα χολώδεα
<lb/>προσδιέρχεται; καὶ μέντοι καὶ τούτοις ἅπασιν, ἐπὶ
<lb/>τῷ τέλει προσθεὶς, κοιλίαι τουτέοισιν ἐπιταράσσονται καὶ
<lb/>καταπαύσας ἐνταῦθα τὸν λόγον, οὐδ’ ἑνὸς ἕνεκα φαίνεται
<lb/>τῶν ἐν ἀρχῇ μνημονεύσας. τὰ γάρ τοι μεμωρωμένα καὶ
<lb/>τὰ κάτοχα μεγάλην βλάβην ἐνδεικνύμενα τοῦ τὸ τῆς ψυχῆς

<pb n="701"/>

ἡγεμονικὸν ἔχοντος μορίου, μάτην εἰρῆσθαι φαίνεται καὶ
<lb/>χωρὶς μὲν τῶν καυστικῶν ἀποκτεῖναι δυνάμενα, σὺν ἐκείνοις
<lb/>δὲ μᾶλλον, ἀλλ’ ὅμως οὐδ’ ἓν εἴρηται περὶ θανάτου,
<lb/>καθάπερ ἐπ’ ἄλλων ἔμπροσθεν οὐκ ὀλίγων, ἀλλὰ μετὰ τὸ
<lb/>προσθεῖναι ποικίλον τὸ ὑποχόνδριον καὶ κοιλίην ἐπηρμένην,
<lb/>σίτων ἀπολελαμμένων. συνάψας δ’ αὐτοῖς καὶ τὴν ἐφίδρωσιν,
<lb/>ἆρα τούτοισι, φησὶ, τὸ θολερὸν πνεῦμα καὶ τὸ γονοειδὲς
<lb/>ἐλθὸν λύγγα σημαίνει τίσι τούτοισιν, οἷς ἅπαντα τὰ
<lb/>προειρημένα συμπτώματά εἰσι. καὶ μὴν εἰ μετ’ ἐκείνων
<lb/>ἁπάντων τὸ θολερὸν πνεῦμα γενόμενον ἅμα ταῖς γονοειδέσιν
<lb/>ἐκκρίσεσι λύγγα σημαίνει, κἂν ἓν ὁτιοῦν λείπει τῶν εἰρημένων,
<lb/>ἡ λὺγξ οὐκ ἔσται, καὶ τάχα πού τις ἅπαξ ἐν ἔτεσι
<lb/>πολλοῖς ἄῤῥωστον ὄψεται τοιοῦτον. ὃ δὲ πάντων τῶν εἰρημένων
<lb/>ἐστὶν ἀτοπώτατον ἤδη σοι φράσω. πολλοὺς μὲν ἀῤῥώστους
<lb/>τεθεαμένος, μυρία δὲ προειρηκὼς τῶν ἐσομένων,
<lb/>οὔτε διὰ τῆς πείρας ἔγνων ἐκ τῶν τοιούτων σημείων λύγγα
<lb/>προεσομένην οὔτ’ ἐκ τῆς τῶν πραγμάτων φύσεως, ἐνδεικτικῶς
<lb/>ἢ αὐτοὺς εὗρον ἤ τινος γράψαντος ἀνέγνων. ἀλλ’ ἔστιν

<pb n="702"/>

ἡ προκειμένη ῥῆσις ἐοικυῖα τῷ κατὰ τὴν παροιμίαν ἐν
<lb/>παιδιᾷ λεγομένῳ, ὤδινεν ὄρος καὶ ἔτεκε μῦν. πολλὰ γὰρ
<lb/>εἰπὼν παθήματα, τινὰ μὲν ἐσχάτως ὀλέθρια, τινὰ δ’ ἧττον
<lb/>ἐκείνων, ἔνια δὲ μέτρια λυγγὸς πρότερον ἔγραψε πρόῤῥησιν.
<lb/>ἐφεξῆς δὲ τὸ λαμπῶδες, φησὶν, ἐν τούτοισιν οὐρηθὲν
<lb/>ὠφελέει. τίσι φησὶ τούτοις; τοῖς καυστικοῖς, τοῖς μεμωρωμένοις
<lb/>ἢ τοῖς κατόχοις ἢ οἷς ὑποχόνδρια ποικίλα καὶ
<lb/>ἡ γαστὴρ ἐπηρμένη ἢ τοῖς ἀνορέκτοις ἢ τοῖς ἐπεσχημένοις
<lb/>τὴν κοιλίαν ἢ οἷς ἐφίδρωσις ἢ οἷς τὸ πνεῦμα θολερὸν ἢ
<lb/>οἷς ἂν <milestone unit="ed1page" n="199"/>ἔκκρισις γονοειδὴς ἢ τοῖς λύζουσιν ἢ οἷς ἡ
<lb/>γαστὴρ ἔπαφρα καὶ χολώδεα προδιῆλθεν, ἐπειδὴ καὶ τοῦτο
<lb/>αὐτὸ διττῶς γέγραπται, μετά γε τοῦ σ καὶ χωρὶς τοῦ σ,
<lb/>ἕκαστον τῶν εἰρημένων προσήκει. ἤ τοι γὰρ οἷς ἕκαστον
<lb/>τῶν εἰρημένων ἢ οἷς ἅπαντα εἰρῆσθαι προσήκει δέξασθαι.
<lb/>τὸ γὰρ τούτοισιν ἀκόλουθόν ἐστι τοῖς καθ’ ἕκαστα, ὥστε
<lb/>συνεπινοεῖται πάντως, εἰ μὴ τύχῃ λεχθέν. καὶ γὰρ ἓν ἕκαστον
<lb/>αὐτῶν ὠφελέει τὸ λαμπῶδες οὐρούμενον, κἂν δύο

<pb n="703"/>

κὰν τρία κἂν πλείω συνέλθοι, τὴν ὠφέλειαν αὐτοῖς παρέχει.
<lb/>θαυμαστὸν δ’ ἂν εἴη τοσαῦτα παθήματα διαφερούσαις
<lb/>ἑπόμενα διαθέσεσιν ἄλλων καὶ ἄλλων μορίων μετὰ
<lb/>τοῦ λαμπώδους ὠφελεῖσθαι, πάντως μὲν ἀφρώδους ὄντος,
<lb/>εἴ γε λάμπειν ἴσμεν τὸ τοῖς οὔροις ἐποχούμενον λευκόν.
<lb/><milestone unit="ed2page" n="763"/>οἱ δ’ ἀφρῶδες πάντες φασὶν ὀνομάζεσθαι, γενομένου
<lb/>δὴ τοῦ ἀφροῦ, πνευματικῆς οὐσίας ἀναμιγνυμένης ἢ τοῖς
<lb/>ὠμοῖς καὶ φλεγματώδεσι χυμοῖς ἢ τηκεδόνι πιμελῆς, μετὰ
<lb/>καὶ τοῦ διορισμοῦ δεῖσθαι τὴν ἀπόφασιν οἵου καὶ κατὰ τὴν
<lb/>πρὸ ταύτης ῥῆσιν, ἐπὶ τῶν κρισίμως ἐκκρινομένων εἶπον.
<lb/>ἅπαντα γάρ ἐστιν ἀγαθῶν τε καὶ κακῶν κρίσεων κοινὰ διοριζόμενα,
<lb/>μάλιστα μὲν καὶ πρώτοις τοῖς τῆς πέψεως σημείοις,
<lb/>ἃ διὰ παντὸς ἀγαθόν τι σημαίνει. σὺν αὐτοῖς δ’,
<lb/>ὡς ἔφην, τῇ εὐφορίᾳ καὶ τὸ τὸν λυποῦντα χυμὸν ἐκκενοῦσθαι
<lb/>καὶ τῷ τῆς ἡμέρας, ἐν ᾗ ταῦτα γίνεται, πιστῷ, παραλελειμμένου
<lb/>ζητεῖν ἡμᾶς, εἰ μὴ λαππῶδες ἐπιγεγραμμένον
<lb/>διὰ τῶν δυοῖν π π σημαίνει τὸ λαμπῶδες, ὃ διὰ τοῦ μ
<lb/>καὶ π γράφουσί τινες. ὥσπερ γάρ ἐστι γεγραμμένον διὰ

<pb n="704"/>

τῶν αὐτῶν ἀπὸ τῆς λαμπῆς, οὕτω λαππῶδες ἀπὸ τοῦ λάππειν
<lb/>ὠνόμασται. ταῦτ’ οὖν ἅπαντα συμπεφόρηται καθάπερ
<lb/>αἰνίγματα, κἂν διεξέλθοι τις αὐτὰ πάντα. τοῦ κατὰ τὸ
<lb/>τέλος, ὥσπερ ἐπῳδοῦ γεγραμμένου, καὶ κοιλίαι δὲ τούτοισιν
<lb/>ἐπιταράσσονται, τὸν λογισμὸν οὐκ ἔστιν εἰπεῖν, οὔτε γὰρ ὁ
<lb/>λόγος οὔθ’ ἡ πεῖρα τῶν ὡς ἐπὶ τὸ πολὺ τοῖς εἰρημένοις
<lb/>ἑπομένων ἔδειξε κοιλίαν ἐπιταρασσομένην.
</p></div></div>

<pb n="705"/>

<div type="textpart" subtype="book" n="3"><div type="textpart" subtype="chapter" n="95">
<head>ΓΑΛΗΝΟΥ ΕΙΣ ΤΟ ΙΠΠΟΚΡΑΤΟΥΣ
<lb/>ΠΡΟΡΡΗΤΙΚΩΝ ΒΙΒΛΙΟΝ ΠΡΩΤΟΝ
<lb/>ΥΠΟΜΝΗΜΑ ΤΡΙΤΟΝ.</head>
<quote type="lemma" n="95">Οἷς κῶμα γίνεται ἐπάφρων περιελθόντων, πυρετὸς παροξύνεται
<lb/>ὀξύς.</quote>
<p>Τὴν πρώτην ἁπασῶν ῥῆσιν ἐξηγησαμένῳ τοῦ προκειμένου
<lb/>βιβλίου γέγραπταί μοι βιβλίδιον ἐπιγεγραμμένον περὶ
<lb/>τοῦ παρ’ Ἱπποκράτην κώματος, ἐν ᾧ ἐπιδέδεικται τὸ σημαινόμενον
<lb/>ὑπὸ τῆς φωνῆς ταύτης, εἶναι τὴν εἰς ὕπνον καταφορὰν,

<pb n="706"/>

ἐγρηγορέναι μὲν ἀναπεπταμένοις τοῖς ὀφθαλμοῖς
<lb/>οὐ δυναμένων τῶν κωματωδῶν, οὐκ ἐξ ἅπαντος δὲ κοιμωμένων,
<lb/>ἐπειδὰν μύσωσιν αὐτοὺς, ἀλλ’ ἔστιν ὅτε καὶ ἀγρυπνούντων.
<lb/>ἔδειξα δὲ σημαίνεσθαι τοῦτο δι’ ὧν εἶπεν ὁ
<lb/>Ἱπποκράτης ἐν ὁμολογουμένοις γνησίοις βιβλίοις, τῷ τε
<lb/>πρώτῳ καὶ τῷ τρίτῳ τῶν γνησίων <milestone unit="ed2page" n="764"/>ἐπιδημιῶν, ἐκ
<lb/>τῶν συμφραζομένων ἢ φαινομένων ἢ ὅπως ἄν τις ὀνομάζειν
<lb/>ἐθέλοι, τῷ τοῦ κώματος ὀνόματι. μόνως γὰρ οὕτως εὑρίσκεται
<lb/>τὸ σημαινόμενον ὑφ’ ἑκάστης φωνῆς, οὐ μὴν ἐν
<lb/>τούτῳ γε τῷ βιβλίῳ δυνατὸν ἐγένετό μοι μέχρι δεῦρο διὰ
<lb/>τῶν συμφραζόντων εὑρεῖν τὸ σημαινόμενον ἐκ τοῦ κώματος,
<lb/>ἁπασῶν δὲ τῶν ῥήσεων αἰνιγματωδῶς ἑρμηνευομένων. ἀλλ’
<lb/>οὐδ’ ἐν τοῖς ἐφεξῆς οἷόν τε διὰ τῶν συντεταγμένων ὀνομάτων
<lb/>αὐτῷ τὸ δηλούμενον εὑρεῖν, ὅθεν ὡς ἐν ἀσαφέσι
<lb/>πάσαις ταῖς ῥήσεσιν ἀσφαλέστερον ὑπέλαβον εἶναι τῆς φωνῆς
<lb/>ἀκούειν ταύτης, ὡς Ἱπποκράτης ἐχρήσατο. γίγνεσθαι
<lb/>δὲ καταφορὰν ἂν, ὡς ἐν ἄλλοις τέ τισιν ὑπομνήμασι κἀν
<lb/>τοῖς περὶ τῶν πεπονθότων τόπων ὑπέδειξα. τὸ μὲν ὑπὸ

<pb n="707"/>

πλήθους χρηστοῦ βαρυνομένου τοῦ ἐγκεφάλου, καθάπερ ἐπὶ
<lb/>τῶν μεθυσθέντων, ἔστι δ’ ὅτε διὰ φλεγματικὸν χυμὸν ἢ
<lb/>καὶ χωρὶς τοῦ χυμοῦ δύσλυτον ψύξιν. ὅταν δ’ ἀγρυπνίᾳ
<lb/>ζευχθῇ τὸ κῶμα, δακνώδους μίξει χυμοῦ τὴν τοιαύτην
<lb/>διάθεσιν ἐδείκνυον γίνεσθαι. κατὰ μὲν οὖν τὰ τῶν ἐπιδημιῶν
<lb/>βιβλία, εἴτ’ ἐκ τῶν συντεταγμένων εἴτ’ ἐκ τῶν συμφραζομένων
<lb/>ἐθέλοι τις ὀνομάζειν, ἐδηλοῦτο τοῦ κώματος ἡ
<lb/>διαφορὰ μετὰ τοῦ καὶ αὐτὸν τὸν Ἱπποκράτην διορίζεσθαι,
<lb/>ποτὲ μὲν βαθὺ κῶμα λέγοντα, ποτὲ δὲ ὑπνῶδες, ποτὲ δὲ
<lb/>ἄγρυπνον ἥ τι τοιοῦτον. κατὰ δὲ τοῦτο τὸ βιβλίον, ὃ νῦν
<lb/>ἡμῖν πρόκειται, μηδ’ ἐκ τῶν τοιούτων διορισμῶν, μηδ’ ἐκ
<lb/>τῶν συμφραζομένων, ἡμῶν δυναμένων νοεῖν τὴν διαφορὰν
<lb/>τοῦ κώματος, οὐδὲ τὴν ἐξ αὐτῶν πρόγνωσιν οἶόν τε καταστήσασθαι
<lb/>βεβαίως. ἔνθα μὲν οὖν ἤτοι παραφροσύνην ἢ
<lb/>φρενῖτιν ἢ μώρωσιν ἢ κατοχὴν ἐξ ἧς ἔγραψε συνδρομῆς
<lb/>προλέγει, χρήσιμόν ἐστι τὴν διαφορὰν τοῦ κώματος ἐπίστασθαι·
<lb/>ἐν δὲ τῇ νῦν προκειμένῃ παντάπασιν ἄχρηστός
<lb/>ἐστιν ἡ τοιαύτη γνῶσις. ὥσπερ γὰρ ἐπ’ ἄλλων συνδρομῶν

<pb n="708"/>

οὐκ ὀλίγα συμπτώματα προστίθησιν ὁ γράψας τὸ βιβλίον,
<lb/>οὐδὲν εἰς ἣν ἀποφαίνεται πρόῤῥησιν συντελοῦντα, κατὰ τὸν
<lb/>αὐτὸν τρόπον καὶ νῦν ἄχρηστός ἐστι πρὸς τὴν ἐνεστῶσαν
<lb/>κρίσιν τοῦ κώματος ἡ μνήμη. προπαροξυνόμενον γὰρ τὸν
<lb/>πυρετὸν ἐπὶ τοῖς ἀφρώδεσι διαχωρήμασιν ἐγὼ μὲν διηνεκῶς
<lb/>εἶδον, ἕκαστος δὲ τῶν ἄλλων ἀναμιμνησκέσθω τῆς ἰδίας
<lb/>αὐτοψίας, οὐ μὴν ἐπί γε τοῖς κώμασιν οἱ πυρετοὶ παροξύνονται
<lb/>πάντως. ἀλλ’ ἴσως ἐθεάσατό τινα κωματώδη ἅμα
<lb/>τε γενόμενον, ἀφρώδη τε διαχωρήσαντα, κἄπειτα παροξύνοντα,
<lb/>καὶ διὰ τοῦτ’ ᾠήθη συντελέσαι τι τῷ κώματι τῷ
<lb/>γινομένῳ τοῦ πυρετοῦ παροξυσμῷ. καθάπαξ οὖν ἐγὼ μὲν
<lb/>ἀφρῶδες ὠνόμασα τὸ διαχώρημα, καθάπερ Ἱπποκράτης ἐν
<lb/>τῷ προγνωστικῷ λέγων, ὑδαρὲς δὲ κάρτα ἢ λευκὸν ἢ χλωρὸν
<lb/>ἰσχυρῶς καὶ ἀφρῶδες διαχωρέειν, πονηρὰ ταῦτα πάντα
<lb/>καὶ κατὰ τῶν ἐπιδημιῶν οὐκ ὀλιγάκις. ἐξηγητὴς δέ τις
<lb/>τοῦ προκειμένου συγγράμματος ἔπαφρα καλεῖν ἔφη τὰ τὸν
<lb/>ἀφρὸν ἄνωθεν ἐποχούμενον ἔχοντα, ὥσπερ ῥυτῶν τινων ὄντων
<lb/>ἢ διαχωρημάτων ἢ οὔρων ἢ χυμῶν, ἐφ’ ὧν ἐν ἄλλῃ

<pb n="709"/>

τάξει θέσθαι ὁ ἀφρὸς φαίνεται. διὰ τί δὲ τοῖς πυρικαέσι
<lb/>πυρετοῖς μόνοις ἀφρῶδες διαχωρεῖται, λέλεκταί μοι πολλάκις,
<lb/>ὥσπερ γε καὶ ὅτι τὰ συνήθη τῶν ὀνομάτων ἐξαλλάττειν
<lb/>ὁ τοῦ προκειμένου βιβλίου συγγραφεὺς ἔργον πεποίηται,
<lb/>κἂν μὴ δύνηται τοῦτο πρᾶξαι, τὰ σημαινόμενα γοῦν
<lb/>ὑπαλλάττειν μετὰ τοῦ καὶ τὴν σύνταξιν αὐτῶν ἐπιτηδεύειν
<lb/>ἐν σολοικώδεσι ποιεῖσθαι σχήμασιν. εἰ δὲ οὐ βούλει σύνταξιν
<lb/>ὀνομάζειν, ἔξεστί σοι σύνθεσιν αὐτὴν καλεῖν.
</p></div>

<div type="textpart" subtype="chapter" n="96">
<quote type="lemma" n="96"><milestone unit="ed2page" n="765"/>Αἱ ἐκ κεφαλαλγίης ἀφωνίαι ἅμα ἱδρῶσι πυρετώδεες
<lb/>χαλῶνται ἐφ’ ἑαυτοὺς, ἐπανιέντα, χρονιώτερον.
<lb/>ἐπιῤῥιγῶσαι τούτοισιν οὐ πονηρόν.</quote>
<p><milestone unit="ed1page" n="200"/>Διαφωνία τις οὐ σμικρὰ γέγονε πρὸς ἀλλήλους
<lb/>καὶ κατ’ αὐτὴν τὴν ῥῆσιν, ἄλλων ἄλλως ἐξηγησαμένων αὐτήν.
<lb/>ἐγὼ δὲ ὅσα μὲν δυνατόν ἐστί μοι τῶν εἰρημένων ἐν
<lb/>αὐτῇ προσάγειν τοῖς ἀληθέσι, πειράσομαι τοῦτο πρᾶξαι.

<pb n="710"/>

τὸ δ’ ὑπόλοιπον οὐκ ἐμὸν, ἀλλὰ τῆς τοῦ γράψαντος ἀσαφείας
<lb/>ἔγκλημα. τὸ γὰρ τοιούτων ἀνδρῶν μετὰ πολλῆς σπουδῆς
<lb/>σαφηνίσαι τὰ λεγόμενα καὶ συναγορεῦσαι προελομένων,
<lb/>ἅπαντας ἀπιθάνους φανῆναι, αὐτοῦ τοῦ συγγραφέως ἐστὶν
<lb/>ἔγκλημα. δοκεῖ δέ μοι τὸ μὲν ἐκ κεφαλαλγίης ἀφωνίαι διὰ
<lb/>τοῦτο εἰρῆσθαι, διότι σημεῖον εἶναι βούλεται τὴν κεφαλαλγίαν
<lb/>τοῦ πεπονθέναι τὴν ἀρχὴν τῶν νεύρων, οὐ τοπικὴν
<lb/>εἶναι διάθεσιν τῆς ἀφωνίας, οἷαι γίνεσθαι πολλάκις εἰώθασιν
<lb/>ἢ διὰ τὴν τάσιν σφοδρὰν ἢ ἔκλυσίν τε καὶ χάλασιν
<lb/>τῶν τὴν φωνὴν ἐργαζομένων μυῶν τε καὶ νεύρων. τὸ δ’
<lb/>ἅμα ἱδρῶσι πλῆθος ὑγρότητος λεπτῆς ἢ τῆς καθεκτικῆς
<lb/>δυνάμεως ἔκλυσιν ἐνδείκνυται. τὸ δὲ χαλῶνται ἐφ’ ἑαυτοὺς
<lb/>εἰ μὲν ὡς οἱ πλεῖστοι τῶν ἐξηγητῶν ἤκουσαν, ὡς ἐπὶ τῶν
<lb/>ἀκουσίως διαχωρουμένων, οὕτω καὶ ἡμεῖς ἀκούσομεν, ἤτοι
<lb/>τῆς διανοίας ἐνδείξεται βλάβην ἢ τῶν κλειόντων τὴν ἕδραν
<lb/>μυῶν τε καὶ νεύρων. εἰ δ’, ὡς ἔνιοι νομίζουσι, δηλοῦται
<lb/>τὸ χαλᾶν ἐπὶ τῆς διαθέσεως, ὅπερ ἐστὶ μετριωτέραν αὐτὴν

<pb n="711"/>

ἐργάζεσθαι, διὰ μὲν τοὺς ἱδρῶτὰς, φασὶν ἐκεῖνοι, συμβήσεται
<lb/>χρονιώτερον ἐργάζεσθαι τὸ νόσημα, διὰ τοῦτο παραλείπουσιν
<lb/>οὗτοι τὴν τοῦ ἐπανιέντος ἐξήγησιν, ἐπειδὴ ταὐτὸν
<lb/>ἀναγκασθήσονται λέγειν, ὅπερ ἐπὶ τοῦ χαλῶντος προειρήκασι.
<lb/>διὰ τοῦτ’ οὖν ὑπαλλάξαντες τὸ ε γράμμα καὶ
<lb/>γράψαντες τὸ ??ν κατὰ τὴν πρὸ τέλους συλλαβὴν ἐπανιόντα
<lb/>φασὶν εἰρῆσθαι, δηλοῦντες δι’ αὐτοῦ τὰ ἐπανερχόμενα νοσήματα.
<lb/>καλοῦσι δὲ ἐπανερχόμενα νοσήματα τὰ μετριάσαντα
<lb/>μὲν ἐπ’ ὀλίγον, αὖθις δὲ παροξυνθέντα. εἰ μέντοι
<lb/>τὰ χαλῶντα ἐφ’ ἑαυτοὺς ἐπὶ τῶν διαχωρουμένων ἀπροαιρέτως
<lb/>εἴρηται, ὁ σύμπας λόγος ἔσται τοιοῦτος. ἂν ἐπὶ κεφαλαλγίᾳ
<lb/>ἀφωνία γένηται, τοῦ κάμνοντος πυρέττοντος σὺν
<lb/>ἱδρῶτι, καὶ χωρὶς προαιρέσεως ἀποκρίνωνται τὰ περιττώματα,
<lb/>κἂν ἐπάνεσίς τις γένηται τῶν συμπτωμάτων ὁμοίως,
<lb/>εἰς χρόνον πλείονα ἐκπίπτει τὰ τοιαῦτα νοσήματα. πρόδηλον
<lb/>δὲ ὅτι χαλεπῶν συμπτωμάτων εἰρημένων οὐκ ἐχρῆν εἰπεῖν
<lb/>μόνον ὅτι χρονιώτερον γίνεται, ἀλλὰ καὶ πρὸ αὐτοῦ
<lb/>πότερον ἐλπίζειν χρὴ σωθήσεσθαι τοὺς οὕτω νοσοῦντας ἢ

<pb n="712"/>

τεθνήξεσθαι, παραλιπὼν ὁ γράψας αὐτὰ περὶ τοῦ χρονίσαι
<lb/>μόνον ἐδήλωσεν. ἀλλὰ τούτῳ πάλιν ἐναντιοῦται τὸ κατὰ
<lb/>τὴν τελευτὴν εἰρημένον ἐπιῤῥιγῶσαι τούτοισιν οὐ πονηρὸν,
<lb/>ὅπερ ἔνιοί φασιν ἡμαρτῆσθαι. χρὴ γὰρ ἄνευ τῆς ἀποφάσεως
<lb/>πονηρὸν, οὐ μετ’ αὐτῆς, οὐ πονηρὸν γεγράφθαι. συγχωρηθείσης
<lb/>δὲ τῆς ἐν ἅπασι τῶν ἀντιγράφων εὑρισκομένης
<lb/>γραφῆς, ἥτις ἐστὶ μετὰ τῆς ἀποφάσεως, <milestone unit="ed2page" n="766"/>εἰκότως
<lb/>φασὶν εἰρῆσθαι τὸ ῥῖγος οὐ πονηρὸν εἶναι διὰ τὴν φύσιν
<lb/>ἐκλελυμένην ἐπεγείρειν. ὅτι δὲ ἐκλέλυται, τήν τε ἀφωνίαν
<lb/>καὶ τὴν ἀκούσιον ἀπόκρισιν τῶν περιττῶν καὶ τοὺς ἱδρῶτας
<lb/>δηλοῦν.
</p></div>

<div type="textpart" subtype="chapter" n="97">
<quote type="lemma" n="97">Χεῖρες τρομώδεες, κεφαλαλγέες, τραχήλου ὀδυνώδεες, ὑπόκωφοι,
<lb/>οὐρέοντες μέλανα δεδασυμένα, οἷσι ταῦτα μέλανα
<lb/>προσδέχεσθαι ἥξειν, ὀλέθριον.</quote>

<pb n="713"/>

<p>Ἡ μὲν κεφαλαλγία τούτοις τὴν κεφαλὴν ἐνδείκνυται
<lb/>πάσχειν, ὥσπερ γε καὶ ἡ τῆς ἀκουστικῆς αἰσθήσεως βλάβη
<lb/>τὸν ἐγκέφαλον αὐτὸν, ὥστε καὶ τὴν ὀδύνην τοῦ τραχήλου
<lb/>καὶ τὰς τρομώδεις χεῖρας, τὴν τῶν νεύρων ἀρχὴν πεπονθυῖαν
<lb/>βεβλάφθαι. τὰ δ’ οὖρα μέλανα πολλάκις εἴρηται
<lb/>τῆς ἑτέρας ἀρχῆς εἶναι πάθος, καὶ γίνεται τοῦτο διὰ σφοδροτάτην
<lb/>θερμότητα. τὰ δ’ οὖρα δεδασυμένα τῶν εἰς ἀσάφειάν
<lb/>εἰσιν ἐπιτετηδευμένων, ὥσπερ καὶ ἄλλα πολλὰ κατὰ
<lb/>τοῦτο τὸ βιβλίον, ἵνα κἀνταῦθα φλυαρεῖν ἔχωσιν οἷς φίλον
<lb/>τοῦτο. κατὰ γοῦν τὸ προγνωστικὸν ἁπάσας τῶν οὔρων
<lb/>τὰς διαφορὰς, αἳ γίνονται τοῖς ὀξέως νοσοῦσι διερχόμενος,
<lb/>οὐκ ἐμνημόνευσε δασέων οὔρων, ὥσπερ οὐδ’ ἐν τοῖς τῶν
<lb/>ἐπιδημιῶν ἢ κατὰ τοὺς ἀφορισμούς. ἀλλ’ οἵ γε τὰ τοιαῦτα
<lb/>μὲν ἀποφαίνεσθαι τολμηροὶ, περὶ ὧν οὐ τὴν γνῶσιν ἀκριβῆ
<lb/>λαβεῖν ἐστιν οὔτ’ εἰ λάβοιμεν ἔχειν τι πλέον ὧν ἐπιστάμεθα.
<lb/>τὰ δ’ ὄντως χρήσιμα μὴ γινώσκοντες ἀνώμαλον
<lb/>ἔχειν φασὶ τὴν ἐπιφάνειαν τὰ δασέα τῶν οὔρων ἐξοχαῖς
<lb/>βραχείαις τε καὶ λευκαῖς οἷόν περ θριξὶ τετραχυσμένα.

<pb n="714"/>

καὶ τινὲς μὲν αὐτῶν ἀφρώδη φασὶν εἶναι τὰ τοιαῦτα τῶν
<lb/>οὔρων, ἀφρὸν λεπτὸν ἐπιπολῆς ἀνωμάλως διεσπαρμένον
<lb/>ἔχοντα, τινὲς δὲ παχέα μὲν αὐτὰ κατὰ τὴν ἐπιφάνειαν
<lb/>ἔχοντα σκληρότητα πάνυ λεπτὴν, ὡς ψάμμον. ἀλλά γε ταῦτα
<lb/>πάντα διελθοῦσιν ἡμῖν οὐδὲν πλέον. αὐτὸς γὰρ ἐπὶ τῷ
<lb/>τέλει τῆς ῥήσεως ἔγραψε μέλανα προσδέχεσθαι ἥξειν καὶ
<lb/>τούτῳ γε πάλιν αὐτῷ προσέθηκεν ὀλέθριον. εἴρηκε δὲ
<lb/>ἔμπροσθεν αὐτὸν οὐρεῖν μέλανα. τὸ γοῦν ἐλπὶς μέλανα ἥξειν
<lb/>ἀπολείπεται περὶ τῶν διαχωρουμένων ἢ ἐμουμένων ἀκοῦσαι.
<lb/>περιττὸν δὲ ἀναμένειν ἐκεῖνα προῤῥήσεως ἕνεκεν, ὀλεθριώτερα
<lb/>αὐτὸν ἑωρακότα σημεῖα οὖρα μέλανα, πρὸς τῷ μήτε
<lb/>διὰ παντὸς μήθ’ ὡς τὸ πολὺ μελάνων οὔρων γενομένων,
<lb/>ἔκκρισιν διὰ γαστρὸς ἢ ἔμετον ἕπεσθαι διὰ παντὸς μέλανα.
<lb/>διό μοι δοκεῖ καὶ ὁ Διοσκορίδης ὑπομέλανα γράψαι τὰ
<lb/>τοιαῦτα οὖρα, προσθεὶς τὴν ὑπό πρόθεσιν, ἵνα προῤῥητικόν
<lb/>τι κἂν ὀλίγον ὁ λόγος ἔχῃ. περιττὴ δὲ παντοίως ἔσται
<lb/>τῶν ἄλλων συμπτωμάτων ἡ προσθήκη. τὰ γὰρ ὑπομέλανα

<pb n="715"/>

οὖρα, ῥοπὴν ἔχοντα πρὸς τὸ μέλανα γενέσθαι, τῆς ἰδέας
<lb/>δεῖται τοῦ πυρετοῦ, διοριζομένης ἀσφαλεστέραν πρόῤῥησιν,
<lb/>ἑτέρου δὲ οὐδενός. ἐὰν γὰρ ἱκανῶς ᾖ δριμὺς καὶ πυρώδης
<lb/>ὁ πυρετὸς, ἡ μετάπτωσις εἰς τὸ μέλανα τῶν ὑπομελάνων
<lb/>οὔρων ἔσται ῥᾳδίως. ἐὰν δὲ μὴ τοιοῦτος οὐ πάνυ τι πυρώδης,
<lb/>τούτῳ τρομώδεις αἱ χεῖρες, ὥσπερ καὶ ἡ κεφαλαλγία
<lb/>καὶ τὸ ὑπόκωφον καὶ τὸ τοῦ τραχήλου ὀδυνῶδες. ταῦτα
<lb/>γὰρ ἅπαντα φρενιτικὰ σημεῖα.
</p></div>

<div type="textpart" subtype="chapter" n="98">
<quote type="lemma" n="98"><milestone unit="ed2page" n="767"/>Αἱ μετ’ ἐκλύσεως κατόχως ἀφωνίαι ὀλέθριαι.</quote>
<p>Πάλιν κἀνταῦθα λόγον ἔγραψε κατὰ μέρος, ὥσπερ καὶ
<lb/>πρόσθεν ἡνίκα ἔλεγεν, αἱ παραφροσύναι κάκισται. κοινῶς
<lb/>πᾶσι τοῖς τοιούτοις εἰσὶν, ὃ καὶ τοῖς ἰδιώταις δῆλον ὑπάρχει
<lb/>τὸ τὰ μεγάλα πάθη τοῖς προκεκμηκόσι τὴν δύναμιν
<lb/>ὀλέθρια γίνεσθαι. ἀλλ’ ὅπερ ἐκεῖ προεξαδυνατησάντων,

<pb n="716"/>

τοῦτο ἐνταῦθα μετὰ ἐκλύσεως εἶπε. δύναται δέ τις καὶ
<lb/>μετὰ ἐκλύσεως ἢ ἀσθενείας ἢ ἀῤῥωστίας εἰπὼν ἐκπέμψαι
<lb/>φαντασίαν τοῖς πολλοῖς καὶ ἀμαθέσιν ἄλλο τι λέγειν· δύναται
<lb/>καὶ τῶν κατὰ μέρος παθῶν μνημονεύειν, ἵνα ἐν τῷδε
<lb/>δόξῃ λέγειν ἄλλοτε ἄλλα. καὶ γὰρ αἱ περιπνευμονίαι καὶ
<lb/>αἱ πλευρίτιδες ἐν ἀσθενείᾳ δυνάμεως γιγνόμεναι καὶ πᾶν
<lb/>ὁτιοῦν πάθος ἰσχυρὸν ὀλέθριόν ἐστιν. ὅπου γὰρ οὐδὲ οἱ
<lb/>τὴν <milestone unit="ed1page" n="201"/>δύναμιν ἰσχυροὶ διασώζονται πάντες ἐξ αὐτῶν,
<lb/>εὔδηλον ὡς τῶν ἀσθενῶν οὐδένα σωθῆναι δυνατόν ἐστι.
<lb/>νῦν μὲν οὖν ἐμνημόνευσε δύο συμπτωμάτων, ἑπομένων τῇ
<lb/>βλάβῃ τοῦ ἐγκεφάλου, καὶ θάτερον δ’ αὐτῶν μόνον εἰπών
<lb/>τις ἀληθεύει. καὶ γὰρ αἱ μετ’ ἐκλύσεως κατοχαὶ μοχθηραὶ
<lb/>καὶ αἱ μετ’ ἐκλύσεως ἀφωνίαι παραπλησίως αὐταῖς.
</p></div>

<div type="textpart" subtype="chapter" n="99">
<quote type="lemma" n="99">Πλευροῦ ἄλγημα ἐπὶ πτύσεσι χολώδεσιν, ἀλόγως ἀφανισθὲν,
<lb/>ἐξίστανται.</quote>

<pb n="717"/>

<p>Καὶ τούτου τοῦ λόγου τὸ καθόλου πολλάκις εἴρηται,
<lb/>πάντων τῶν ἀλόγων ἀφανισθέντων κακόν τι σημαινόντων,
<lb/>καὶ ἐνταῦθα δὲ πρόσκειται τῶν κατὰ μέρος τι κακὸν γιγνόμενον
<lb/>ἐπὶ χολώδεσι πτύσμασιν, ἐν πλευριτικοῖς πάθεσιν
<lb/>ἐξαίφνης ἀφανισθεῖσιν, οὐ μὴν διὰ παντὸς ἢ πλειστάκις,
<lb/>ἀλλ’ ὅταν ἡ μετάστασις τοῦ χολώδους ἐπὶ τὴν κεφαλὴν
<lb/>γένηται, τηνικαῦτα μόνον οἱ κάμνοντες ἐξίστανται. τῷ
<lb/>μέντοι συνήθει τῆς ἑρμηνείας ἤδη χρησάμενος ὁ γράψας τὸ
<lb/>βιβλίον ἀλλόκοτον ἐποίησε τὴν λέξιν, οὐκ ἐχόντων ἡμῶν
<lb/>τίνι τὸ ἐξίστανται συντάξομεν. ὅσον μὲν γὰρ ἐπὶ τῇ λέξει,
<lb/>τῷ τῆς πλευρᾶς ἀλγήματι, φάντος γε αὐτοῦ, πλευροῦ ἄλγημα
<lb/>ἀλόγως ἀφανισθὲν, ἐξίστανται. πάνυ δ’ ἀκύρως ἂν
<lb/>εἴη λεγόμενον τὸ τοῦ πλευροῦ ἄλγημα ἀλόγως ἀφανισθὲν
<lb/>ἐξίστανται. κἂν γὰρ ἀντὶ τοῦ ἐξίστανται ἐξίσταται γράφωμεν
<lb/>χωρὶς τοῦ ν τῆς πρὸ τέλους συλλαβῆς διὰ μόνου τοῦ
<lb/>τ καὶ α, καὶ οὕτως ἄτοπος ἡ ἑρμηνεία γίνεται καὶ πολὺ

<pb n="718"/>

χείρων αὐτῆς. τὸ μὲν γὰρ ἀπὸ τῶν παθῶν ἐπὶ τὸν κάμνοντα
<lb/>σολοικώδης ἡ μετάβασις γίνεται, τὸ δ’ ἄνευ τοῦ
<lb/>ν λεγόμενον ἐξίσταται, τὴν ἀρχὴν οὐδ’ οὕτως, τί πρότερον
<lb/>σημαίνει δυνατὸν εὑρεῖν. κατὰ φύσιν γὰρ ἦν εἰρηκέναι
<lb/>πλευροῦ ἀλγήματος ἐπὶ πτύσμασι χολώδεσιν ἀλόγως
<lb/>ἀφανισθέντος οἱ κάμνοντες ἐξίστανται, σημαίνοντος δηλονότι
<lb/>τοῦ ἐξίστανται παρακοπὴν σφοδρὰν καὶ μανιώδη.
</p></div>

<div type="textpart" subtype="chapter" n="100">
<quote type="lemma" n="100"><milestone unit="ed2page" n="768"/>Ἐπὶ τραχήλου ἀλγήματι κωματώδει, ἱδρώδει, κοιλίη
<lb/>φυσηθεῖσα, εἰ δέ τι πρὸς ἀνάγκην ὑγρὰ χαλῶσα,
<lb/>ὑποπεριπλυθεῖσα, ἐκ τουτέων ἄχολα ἐξίστανται. τὰ τοιαῦτα
<lb/>διασωζόμενα μακροτέρως διανοσέει. ἆρά γέ εἰσιν ἄχολοι
<lb/>περιπλύσιες εὐηθέστεραι καὶ τὸ φυσῶδες ὄγκῳ
<lb/>προσωφελέοι.</quote>
<p>Καὶ κατὰ τήνδε τὴν ῥῆσιν ἀνομοιογενῶν ἐστι συμπτωμάτων
<lb/>ἄθροισμα. τραχήλου μὲν γὰρ ἄλγημα μετὰ κώματος

<pb n="719"/>

ἐν τῇ κεφαλῇ νοσώδη διάθεσιν εἶναι σημαίνει. ὁ δ’ ὡς
<lb/>σύμπτωμα καὶ μὴ κριτικὸς ἱδρὼς ἤτοι πλῆθος ἢ ἀῤῥωστίαν
<lb/>ἐνδείκνυται τῆς ἑλκτικῆς τε καὶ καθεκτικῆς ὀνομαζομένης
<lb/>δυνάμεως. ἐμφυσηθεῖσα δ’ ἡ γαστὴρ αὐτὸ δὴ τοῦτο
<lb/>πεπονθέναι τὸ μόριον δηλοῖ τὴν γαστέρα. τὸ δὲ πρὸς
<lb/>ἀνάγκην ὑγρὰ χαλᾶν, ὑποπεριπλυθεῖσαν δὲ τοῦτο ποιεῖν, τὸ
<lb/>ἧπαρ ἐνδείκνυται πεπονθέναι. ἐξίστασθαι δὲ, ὅπερ ἐστὶ
<lb/>παρακόπτειν σφοδρῶς, τούτους φησὶ καίτοι μηδενὸς σημείου
<lb/>γενομένου τῆς ἐκστάσεως. τὸ γὰρ κωματῶδες εἴρηται μόνον
<lb/>ἐγκεφάλου πάθος, ἐναντίον ὑπάρχον ἐκστάσει. πλὴν
<lb/>εἰ τὸ τραχήλου τις ἄλγημά φησι τῆς ἐκστάσεως εἶναι σημεῖον,
<lb/>ὃ μηδὲ τὴν ἁπλῆν παραφροσύνην σημαίνειν δύναται
<lb/>μόνην, ἄνευ γε τοῦ καὶ ἄλλα προσελθεῖν αὐτῷ σημεῖα, οἷον
<lb/>ἀγρυπνίαν, κεφαλαλγίαν, ὄμμα θρασὺ, θρασεῖαν ἀπόκρισιν,
<lb/>ὕπνους ταραχώδεις ἤ τι κατὰ τὰς αἰσθήσεις ἢ προαιρετικὰς
<lb/>κινήσεις βεβλαμμένον. εἰκότως οὖν ἀντὶ τοῦ ἐξίστανται
<lb/>ἔνιοι ἐφίστανται ἐπὶ τῶν διαχωρημάτων εἰρῆσθαι φάσκοντες
<lb/>αὐτὰ καὶ συνῆφθαι μᾶλλον ἐκείνοις, ὡς εἶναι τὸ

<pb n="720"/>

συνεχὲς τῆς λέξεως τοιόνδε, κοιλίη φυσηθεῖσα. εἰ δέ τι
<lb/>πρὸς ἀνάγκην ὑγρὰ χαλῶσα ὑποπεριπλυθεῖσα, ἐκ τουτέων
<lb/>ἄχολα ἐφίστανται. τούτοις οὖν ἐφεξῆς εἰπὼν, τὰ τοιαῦτα
<lb/>διασωζόμενα μακροτέρως διανοσέει. τελευταῖον ἔγραψεν ἆρά
<lb/>γε ἄχολοι περιπλύσιες εὐηθέστεραι καὶ τὸ φυσῶδες ὄγκῳ
<lb/>προσωφελέει; ὡς εἰ καὶ οὕτως εἶπε· καὶ φυσῶδες ὄγκωμα
<lb/>προσωφελοῦσι. τοῦτο δ’ αὐτὸ πάλιν ἴσον δύναται τῷ τοὺς
<lb/>φυσώδεις ὄγκους ὠφελεῖν. εἰ δὲ ἀλλόκοτός σοι ἡ σύνταξις
<lb/>εἶναι δοκεῖ, χρὴ συγγινώσκειν τοῖς οὕτως ἐξηγουμένοις·
<lb/>πάμπολλα γὰρ ἐν τῷ βιβλίῳ τούτῳ τοιαῦτα φαίνεται ἀσυνήθεσι
<lb/>τῶν ὀνομάτων ἑρμηνευόμενα. εἰκότως δὲ φαίνεται ζητῶν,
<lb/>εἰ ἄχολοι περιπλύσεις τοὺς τοιούτους ὄγκους ὠφελέουσι,
<lb/>τεκμαιρόμενος τοὺς φυσώδεις οὐχ ὑπὸ χολῆς, ἀλλ’ ὑπὸ
<lb/>ψυχρῶν ὑγρῶν ὑδατωδῶν κατὰ τὴν σύστασιν ἅμα πνεύματι
<lb/>φυσώδει γίγνεσθαι. κατ’ αὐτὴν μὲν οὖν τὴν ἐξήγησιν
<lb/>ὁμολογεῖν ἀλλήλοις φαίνεται ταῦτα καὶ καλῶς ὑπό τινων
<lb/>γέγραπται τὸ συνίσταται ἢ ἐφίσταται κατὰ τῶν διαχωρημάτων,
<lb/>καὶ μᾶλλόν γε αὐτὸ τὸ ἐφίσταται· διότι γάρ ἐστιν

<pb n="721"/>

ἄχολα, διὰ τοῦτο ἐφίσταται καὶ πρὸς ἀνάγκην μόγις χαλᾶται,
<lb/>τουτέστι μετὰ τοῦ πραγματεύσασθαί τι τὸν ἰατρόν.
<lb/>ἐκ περιττοῦ δὲ πάλιν φαίνεται τὸ κατὰ τὴν ἀρχὴν ἐπὶ
<lb/>τραχήλου ἀλγήματι κωματώδει συνῆφθαι, κατὰ μηδὲν
<lb/>συνημμένον τοῖς περὶ τὴν κοιλίαν συμπτώμασιν. ἔοικεν οὖν,
<lb/>ὥσπερ ἄλλας πολλὰς συνδρομὰς ἐφαίνετο τεθεαμένος ἐφ’ ἑνὸς
<lb/>ἢ δυοῖν ἐπὶ τὸ γράφειν ἀφῖχθαι, καὶ νῦν οὕτω πεποιηκέναι,
<lb/>χωρὶς τοῦ προσγράψαι τὸν ἄῤῥωστον ὀνομαστὶ, καθάπερ
<lb/>ἐπ’ ἄλλων ἐποίησε. <milestone unit="ed2page" n="769"/>καὶ εἴπερ τοῦθ’ οὕτως ἔχει
<lb/>δυνατόν ἐστιν ἐν ἀρχῇ μὲν τῆς νόσου πλῆθός τι χυμῶν,
<lb/>ψυχρῶν μὲν τῇ κράσει, λεπτῶν δὲ τῇ συστάσει, τὰ περὶ
<lb/>κεφαλὴν καὶ τράχηλον ἐνοχλῆσαι μόρια, μεταῤῥυὲν δὲ ἐπὶ
<lb/>τὰ κατὰ τὴν γαστέρα τόν τε φυσώδη κατ’ αὐτὴν ἐργάσασθαι
<lb/>ὄγκον καὶ τὰ διαχωρήματα λεπτὰ καὶ ὑδατώδη ποιῆσαι
<lb/>καὶ διὰ τοῦτο μένοντα κατὰ τὴν γαστέρα καὶ μὴ διεξερχόμενα,
<lb/>καθάπερ τὰ χολώδη καὶ δάκνοντα. διαφέρει δὲ
<lb/>οὐ σμικρὸν ἢ τὰ συμβάντα τινὶ διηγουμένου τοῦ τὸ βιβλίον

<pb n="722"/>

γράψαντος αἰτίας αὐτῶν ἡμᾶς ἀποδιδόναι πιθανὰς, ὡς ἐν
<lb/>τῷ τῶν ἐπιδημιῶν ἐποιήσαμεν, ἢ ὡς καθολικοὺς τοὺς λόγους
<lb/>ἐξετάζειν. ἀπὸ μὲν γὰρ τῆς κεφαλῆς εἰς τὴν γαστέρα μεταῤῥυῆναί
<lb/>τις δύναται χυμὸς, ὥσπερ γε καὶ εἰς τὸν φάρυγγα
<lb/>καὶ λάρυγγα καὶ πνεύμονα καὶ εἰς θώρακα καὶ διάφραγμα
<lb/>καὶ σπλῆνα καὶ ἧπαρ καὶ ὁτιοῦν ἄλλο, καθάπερ
<lb/>γε κἀξ ἐκείνων γε ἑκάστου πάλιν ἐπὶ τὴν κεφαλὴν ἀνηνέχθαι.
<lb/>τὸ δ’ ἤτοι διὰ παντὸς ἢ πλειστάκις εἰς ἓν τῶν εἰρημένων
<lb/>τὴν μετάστασιν γίνεσθαι ψεῦδος, ὅπερ αἱ πλεῖσται
<lb/>τῶν κατὰ τοῦτο τὸ βιβλίον ἐνδείκνυνται ῥήσεις, ἐφ’
<lb/>αἷς ἁπλῶς ἀποφαίνεται, χωρὶς τοῦ προσθεῖναι τὸν ἐπαπορητικὸν
<lb/>σύνδεσμον ἢ τὸν ἄῤῥωστον αὐτὸν ὀνομαστί. ἀλλά
<lb/>γε κατὰ τὴν προκειμένην ῥῆσιν εἰπὼν, ἆρά γέ εἰσιν αἱ ἄχολοι
<lb/>περιπλύσιες εὐηθέστεραι; δῆλος ἐγένετο μὴ θαῤῥεῖν ὡς
<lb/>καθολικῷ τῷ λόγῳ. τὸ δὲ εὐηθέστεραι ῥῆμα σημαίνει μὲν
<lb/>καὶ τὸ κακοηθέστεραι. καὶ πολλάκις κατὰ τοῦτο τὸ σημαινόμενον
<lb/>τούτῳ φαίνονται κεχρημένοι πολλοὶ τῶν παλαιῶν.
<lb/>σημαίνει δὲ καὶ τὸ εὔτροποι. κέχρηνται γὰρ καὶ τούτῳ

<pb n="723"/>

τινὲς τῶν παλαιῶν, <milestone unit="ed1page" n="202"/>καθὸ καὶ νῦν ἔοικεν εἰρῆσθαι. συνεμφαίνει
<lb/>γὰρ τὸ κατὰ τὴν τελευτὴν τῆς ῥήσεως εἰρημένον
<lb/>προσωφελέειν.
</p></div>

<div type="textpart" subtype="chapter" n="101">
<quote type="lemma" n="101">Κοιλίης περίτασις πρὸς ἀνάγκην ὑγρὰ χαλῶσα, ταχὺ ὀγκουμένη,
<lb/>ἔχει τι σπασμῶδες, οἷον καὶ τῷ Ἀσπασίου υἱῷ,
<lb/>τὸ ἐπιῤῥιγοῦν τούτοις ὀλέθριον. ἐκ τουτέων σπασμώδης
<lb/>γενηθεὶς καὶ ἐμφυσηθεὶς, μακρότερον διανοσήσας, στόματι
<lb/>σῆψις χλωρὴ ἐπεγένετο.</quote>
<p>Εἴρηταί μοι καὶ πρόσθεν ὡς ἡ διδασκαλία τῆς ἰατρικῆς
<lb/>θεωρίας ὑφ’ Ἱπποκράτους διὰ τῶν καθόλου γέγονεν
<lb/>ἐν ἅπασι τοῖς γνησίοις βιβλίοις, προχειριζομένου ποτὲ καὶ
<lb/>τῶν κατὰ μέρος ἔνια παραδείγματος ἕνεκα πρὸς σαφήνειαν
<lb/>τῶν μανθανόντων. ἐπεὶ δ’ οὐκ ἀπόχρη τὰ καθόλου θεωρήματα
<lb/>μαθεῖν εἰς τὸ διαγινώσκειν ἑτοίμως ἐπὶ τῶν ἔργων
<lb/>αὐτὰ χωρὶς τοῦ γυμνάζεσθαι, διὰ τοῦτο γυμνασίας ἕνεκα

<pb n="724"/>

ἔγραψε τοὺς ἐν τοῖς τῶν ἐπιδημιῶν ἀῤῥώστους, ἐφ’ ὧν οὐδὲν
<lb/>παρέλιπε τῶν συμβάντων αὐτοῖς. ἡ δ’ ὑπὸ τοῦ τὸ
<lb/>προῤῥητικὸν γράψαντος ἀνδρὸς γινομένη διδασκαλία δέδεικται
<lb/>μὲν ἤδη πολλάκις οὐκ ἔχουσα τὸ καθόλου, πλὴν εἴ που
<lb/>σπανίως. ἀπολειπομένη δὲ καὶ τῆς κατὰ μέρος ἀκριβοῦς
<lb/>διηγήσεως, ὁποῖα γέγραπται κατὰ τοὺς ἐν τοῖς ἐπιδημιῶν
<lb/>ἀῤῥώστους, ἔνθα πρῶτον μὲν ἐὰν ἐπίσημόν ἐστί τι τῶν
<lb/>προκαταρξάντων αἰτίων, δεδήλωκε λέγων οἷον εἴ τις ἐκ κόπων
<lb/>ἢ γυμνασίων ἀκαίρων ἢ μέθης ἤρξατο νοσεῖν, εἶθ’
<lb/>ὅτι τὴν μὲν πρώτην τῶν ἡμερῶν ἐγένετο ταυτὶ περὶ αὐτὸν,
<lb/>ἐν δὲ τῇ δευτέρᾳ ταυτὶ, <milestone unit="ed2page" n="770"/>καὶ οὕτως κατὰ τὴν τρίτην
<lb/>καὶ τὴν τετάρτην καὶ τὰ ἐφεξῆς ἅπαντα διηγεῖται τὰ γενόμενα
<lb/>τοῖς παρ’ αὐτοῦ μεμαθηκόσι τὴν καθόλου θεωρίαν,
<lb/>ἐφαρμόττειν προτρέπων τοῖς πεφηνόσι κατὰ τοὺς ἀῤῥώστους,
<lb/>μετὰ τοῦ καὶ αὐτὸν ποδηγεῖν ἐνίοτε πρὸς τὴν γυμνασίαν,
<lb/>ὡς ἐπιδέδεικταί μοι κατὰ τὰς ἐξηγήσεις αὐτῶν. ὁ δὲ τοὺς
<lb/>ἐν τούτῳ τῷ βιβλίῳ γράφων ἀῤῥώστους ἀπὸ τῆς τοιαύτης
<lb/>διηγήσεως ἐπί τισι τῶν ὀφθέντων ἅπαξ ἤδη βούλεται καθόλου

<pb n="725"/>

θεωρήματα συνίστασθαι, σφαλλόμενος ἐν πολλοῖς οὐ
<lb/>σμικρὰ, καθάπερ ἐν τῷ ἑτέρῳ γενόμενον, ἑτέρῳ προσνέμειν,
<lb/>ὥσπερ καὶ νῦν. τῷ γοῦν Ἀσπασίου υἱῷ τὰ περὶ τὴν γαστέρα
<lb/>συμπτώματα γράψας μόνον, σπασμώδη τί φησιν ἔχειν
<lb/>αὐτά. τρία δ’ ἐστὶν ἃ ἔγραψε συμπτώματα, πρῶτον μὲν
<lb/>κοιλίης περίτασις, ἐφεξῆς δ’ αὐτῆς τὸ πρὸς ἀνάγκην ὑγρὰ
<lb/>χαλᾶν, ὅπερ ἔν τισι διαχωρεῖν εἴωθε λέγειν, καὶ τρίτον
<lb/>ἐπ’ αὐτοῖς τὸ ταχέως ὀγκοῦσθαι. συνεκφαίνει δὲ τούτῳ
<lb/>καὶ τὸ μειοῦσθαι τὴν αὐτὴν ἴσως ἐπὶ τοῖς ὑγροῖς διαχωρήμασι.
<lb/>καὶ γὰρ ἐφεξῆς αὐτῶν εἴρηται τὸ ταχὺ ὀγκουμένη.
<lb/>τούτοις δὲ τοῖς συμπτώμασι μόνοις ἐζεῦχθαι σπασμῶδές τι
<lb/>ἐάν τις ἐπὶ νοσοῦντος οὕτως ἀνθρώπου προείποι, σφαλήσεται
<lb/>μὲν πάνυ πολλάκις, ἐπιτύχῃ δ’ ἄν ποτε κἂν ἅπαξ ἐν
<lb/>τῷ σπανίῳ. καὶ αὐτὸς δὲ ὁ ταῦτα γράψας, ὅμοια τοῖς νῦν
<lb/>εἰρημένοις συμπτώμασι κατὰ τὴν γαστέρα προειρηκὼς ἐν
<lb/>τῇ πρὸ ταύτης ῥήσει, περὶ σπασμοῦ λόγον πεποίηται οὐδένα,
<lb/>καίτοι τραχήλου πόνον εἰρηκὼς γεγονέναι μετὰ κώματος.
<lb/>ἔχει δ’ ἡ ῥῆσις ὧδε· ἐπὶ τραχήλου ἀλγήματι κωματώδει

<pb n="726"/>

ἱδρώδει κοιλίη φυσηθεῖσα· εἰ δέ τι πρὸς ἀνάγκην
<lb/>ὑγρὰ χαλῶσα, ὑποπεριπλυθεῖσα. δῆλον οὖν ὅτι τὰ μὲν κατὰ
<lb/>τὴν κοιλίαν συμπτώματα παραπλήσια τοῖς νῦν εἰρημένοις
<lb/>εἰσὶν, ἔξωθεν δ’ αὐτῶν ἄλγημα τραχήλου πρόσκειται, νευρώδους
<lb/>μορίου καὶ πλησίον ἐγκεφάλου κειμένου καὶ τὸν νωτιαῖον
<lb/>περιέχοντος, μετὰ τοῦ καὶ τὸν ἐγκέφαλον ἤδη πεπονθέναι.
<lb/>τὸ γὰρ κωματῶδες ἐκείνου σύμπτωμα πιθανώτερον
<lb/>ἦν ἐπὶ τοῦ κάμνοντος οὕτως γεγράφθαι τὸ ἔχειν τι
<lb/>σπασμῶδες, οὐκ ἐπὶ τοῦ νῦν. ἐφ’ οὖ δυνατόν ἐστιν ἕτερόν
<lb/>τι σύμπτωμα γεγονέναι τοῦ σπασμοῦ δηλωτικὸν, ὃ παρέλιπεν
<lb/>ἐν τῇ διηγήσει, εἰ μὴ ἄρα τὸ ἐπιῤῥιγοῦν αὐτὸ εἰρημένον
<lb/>ἐν αὐτῇ νομίζει τις σπασμοῦ σημεῖον. εἴρηται γὰρ
<lb/>καὶ τοῦτο τῶν ἐξηγητῶν ἐνίοις. οὐδὲ τὰς ὁσημέραι τριταίας
<lb/>τε καὶ τεταρταίας περιόδους ὁρῶσι, μετὰ σφοδροτάτου
<lb/>ῥίγους ἐνίοις γινομένας, οὐδὲν ἐχούσας σπασμῶδες.
<lb/>ἀλλ’ οὕτως εἰσὶ σοφώτατοι τὰ τῆς ἰατρικῆς οἱ τὰ τοιαῦτα
<lb/>γράφοντες, ὡς ἡγεῖσθαι νεύρων εἶναί τι πάθος ῥῖγος, ὡς
<lb/>σπασμὸν καὶ τρόμον. οὔτε δὲ διὰ τί σπασμώδης ὁ τοῦ

<pb n="727"/>

Ἀσπασίου υἱὸς ἐγένετο δύναιτ’ ἄν τις εἰπεῖν, ἁπάντων μὴ
<lb/>γεγραμμένων τῶν συμβάντων αὐτῷ, οὔτε διὰ τί χλωρὰ σηπεδὼν
<lb/>ἐν τοῖς κατὰ τὸ στόμα τόποις ἐγένετο. κακοχυμίας
<lb/>μὲν γὰρ ἔκγονα τὰ τοιαῦτα παθήματα. πόθεν δ’ ἤθροισέ
<lb/>ποτ’ αὐτὴν ἄδηλον, οὐκ εἰδότων ἡμῶν ὅπως διῃτήθη. οὐ
<lb/>μὴν οὐδὲ τὰ κατὰ τὴν κοιλίαν αὐτοῦ γενόμενα σηπεδονώδους
<lb/>καὶ κακοχυμίας σημεῖον, πρὸς τῷ μηδὲ τίνα λέγει
<lb/>τὴν χλωρὰν σηπεδόνα γινώσκεσθαι σαφῶς, ἐπειδὴ χλωρὰ
<lb/>καὶ τὰ τὴν ἰώδη χροιὰν ἔχοντα καλοῦσι καὶ τὰ τὴν ὠχράν.
</p></div>

<div type="textpart" subtype="chapter" n="102">
<quote type="lemma" n="102"><milestone unit="ed2page" n="771"/>Τὰ κατ’ ὀσφὺν κατὰ λεπτὸν χρόνια ἀλγήματα, πρὸς
<lb/>ὑποχόνδριον γριφόμενα, ἀποσιτικὰ, ἅμα πυρετῷ, τούτοισιν
<lb/>εἰς κεφαλὴν ἄλγημα σύντονον ἐλθὸν κτείνει ὀξέως
<lb/>τρόπῳ σπασμώδει.</quote>
<p>Εἴθ’ ὑπὸ λεπτὸν ἢ κατὰ λεπτὸν, ἑκατέρως γὰρ γράφουσιν,
<lb/>ἀσάφειαν ἔχει πολλὴν, διό τινες ἔγραψαν ὑπὸ πλευρόν.

<pb n="728"/>

οἱ δ’ οὖν ὑπὸ λεπτὸν ἢ κατὰ λεπτὸν γράψαντες ἐσχίσθησαν
<lb/>ταῖς γνώμαις, ἔνιοι μὲν ἔντερον λεπτὸν εἰρῆσθαι
<lb/>λέγοντες, ἔνιοι δὲ τὸ πλατὺ καὶ ἱερὸν ὀνομαζόμενον ὀστοῦν.
<lb/>εἰσὶ δ’ οἳ καὶ τρίτον τι τούτων ἐποίησαν, ὡς λέγειν ἄμφω
<lb/>ἅμα, καὶ συνάπτουσι τὸν λόγον τοῖς ἐπιφερομένοις. φασὶ
<lb/>γὰρ ἀπὸ τῆς ἐπὶ πύλαις ἥπατος φλεβὸς ἀποφύσεις τε καὶ
<lb/>κατασχίσεις παμπόλλας κατὰ τὸ μεσάραιον γίγνεσθαι. τούτων
<lb/>οὖν πασχουσῶν ὀδύνας ἕπεσθαι κατὰ τὴν ὀσφὺν οὐ
<lb/>συνεχεῖς, ἀλλὰ κατὰ λεπτάς τινας διαστάσεις, ἅστινας ἀνάγεσθαί
<lb/>τε καὶ συνάγεσθαι καὶ οἶον συσπᾶσθαι πρὸς τὸ
<lb/>δεξιὸν ὑποχόνδριον ἐπὶ τὰς πύλας τοῦ ἥπατος. ἔνθα τὴν
<lb/>οἶον ῥίζαν εἶναι τοῦ πάθους ὑποτίθενται, φλεγμαινούσης
<lb/>τῆς φλεβὸς ταύτης ἅμα ταῖς ἀποφύσεσιν ἁπάσαις. διὰ τί
<lb/>δ’ οὕτως ἀκούειν χρὴ τοῦ γριφόμενα, παραλείπουσι μὲν
<lb/>οὗτοι, λέγουσι δ’ ἄλλοι τινὲς παρὰ τὸν γρῖφον ὠνομάσθαι.
<lb/>καλεῖται δ’ οὕτως τι τῶν ἁλιευτικῶν δικτύων, οὐχ ὡς οὗτοι

<pb n="729"/>

νομίζουσι διὰ τοῦ φ γραφόμενον. ἕτερον γὰρ τὸ τῆς
<lb/>φωνῆς σημαινόμενον ταύτης, ἀλλὰ διὰ τοῦ π, διὸ καί τινες
<lb/>ἐν τῇ προκειμένῃ ῥήσει γριπόμενα γράφουσι, τινὲς δὲ τοὺς
<lb/>ἐνειλουμένους ὑμένας γριφομένους φασὶ λέγεσθαι συνήθως,
<lb/>ὅταν τις διαγράφῃ τε καὶ διαγινώσκῃ τῷ δακτύλῳ. ἐκ μεταφορᾶς
<lb/>οὖν τὰ τοῖς δακνομένοις τε καὶ διαγραφομένοις
<lb/>ἀλγήματα γιγνόμενα κεκλῆσθαι γριφόμενα. τινὲς δὲ καὶ
<lb/>κατὰ τὴν ἀρχὴν τῆς ῥήσεως εἰρῆσθαί φασι τὰ κατὰ τὴν
<lb/>ὀσφὺν καὶ κατὰ λεπτὸν χρόνια ἀλγήματα, ὡσεὶ καὶ κατὰ
<lb/>τόνδε τὸν τρόπον εἰρήκει τὰ κατὰ σμικρὸν ἀλγήματα γινόμενα,
<lb/><milestone unit="ed1page" n="203"/>τουτέστι τὰ ἀσθενῆ. συγχωρήσαντες οὖν
<lb/>καὶ τοῖς οὕτως ἐξηγουμένοις καὶ τοῖς τὰς πύλας τοῦ ἥπατος
<lb/>πάσχειν ὑποσχομένοις ὀρθῶς εἰρῆσθαι πάντα. καὶ
<lb/>γὰρ τὸ ἀποσιτεῖν κατὰ τῶν ἀνορέκτων εἰρημένον ἕν τι τῶν
<lb/>τεκμηρίων εἶναί φασι τοῦ πεπονθέναι τὸ ἧπαρ, ἀκούσωμεν
<lb/>παρ’ αὐτοῦ, τίς ἐκ τῶν οὕτως εἰρημένων ἡμῖν ὠφέλεια γενήσεται.
<lb/>φησὶ γὰρ ὁ γράψας τὴν ῥῆσιν, τούτοισιν εἰς κεφαλὴν
<lb/>ἄλγημα σύντονον ἐλθὸν κτείνει ὀξέως τρόπῳ σπασμώδει.
<lb/>ἆρ’ οὖν συμβουλεύουσιν ἡμῖν προειπεῖν ἑπόμενα

<pb n="730"/>

πάντα ταῦτα; τὸ μὲν γὰρ ὅτι δύναται μετάστασις οὐ μόνον
<lb/>ἐπὶ κεφαλὴν, ἀλλὰ καὶ πᾶν ὁτιοῦν ἄλλο μόριον γενέσθαι
<lb/>τῶν λυπούντων, εἴτ’ οὖν τὸ μεσεντέριον εἴτε καὶ τὸ ἧπαρ
<lb/>πάσχειν βούλονται, συγχωρήσειεν ἄν τις· τὸ δ’ ὅπως μεταστήσεται
<lb/>πρὶν γενέσθαι τινὰ τῶν ἰδίων τῷ μορίῳ συμπτωμάτων,
<lb/>τοῦτ’ οὐχ οἷόν τε προγνῶναι. γενομένην μέντοι
<lb/>γνωρίσαι τὴν μετάστασιν καὶ μάλισθ’ ὅταν παύσηται τὰ
<lb/>πρότερον λυποῦντα. καὶ μέντοι καὶ τοιαῦται μεταστάσεις
<lb/>ἐπὶ ἀῤῥώστων ἐν τοῖς τῶν ἐπιδημιῶν γεγραμμέναι εἰσὶ, καθάπερ
<lb/>καὶ νῦν ἐγέγραπτο. τῶν δέ τινων εἰρημένων κατὰ
<lb/>τὴν κοιλίαν συμπτωμάτων, εἶτα ἀφανισθέντων ἐξαίφνης,
<lb/>ἤλγησεν ὁ κάμνων σφόδρα κατὰ κεφαλῆς, ἔφαμεν ἂν εἰς
<lb/>ταύτην γεγονέναι τὴν μετάστασιν. <milestone unit="ed2page" n="772"/>οὐ μὴν ὅ τί περ
<lb/>ἂν ἐργάζηται βεβαίως ἦν εἰπεῖν, πρὶν ἄλλο τι φανῆναι σημεῖον
<lb/>ἢ καταφορᾶς ἢ παραφροσύνης ἢ σπασμοῦ. δυνατὸν
<lb/>μὲν γὰρ καὶ τοῦτο γίγνεσθαι, δυνατὸν δὲ καὶ τὴν φύσιν
<lb/>ἰσχυροτέραν τοῦ νοσήματος εὑρεθεῖσαν, αἱμοῤῥαγίας ἐργάσασθαι
<lb/>διὰ ῥινῶν ἢ παρωτίδας ἐγεῖραι. μεμάθηκας γὰρ

<pb n="731"/>

τούτων ἁπάντων ἀρχομένων γίνεσθαι σημεῖον. πρὶν δ’ ἄρξασθαι
<lb/>τὸ τῆς κεφαλῆς ἄλημα μόνον ὑπάρχον, ὑποψίαν
<lb/>μὲν πάντων παρέχειν, βεβαίαν δὲ πρόγνωσιν οὐδενὸς ἐξ
<lb/>αὐτῶν.
</p></div>

<div type="textpart" subtype="chapter" n="103">
<quote type="lemma" n="103">Τὰ ἐπιῤῥιγοῦντα καὶ ἐς νύκτα μᾶλλόν τι παροξυνόμενα,
<lb/>ἄγρυπνα, φλεβοδονώδεα ὄντα ἐν τοῖς ὕπνοις, ἔστιν ὅτε
<lb/>οὖρα ὑφ’ ἑαυτοὺς χαλῶντα, ἐς σπασμοὺς ἀποτελευτᾷ
<lb/>κωματώδεας.</quote>
<p>Ἔργον ὁ ταῦτα γράψας πεποίηται καθ’ ἑκάστην ῥῆσιν
<lb/>ἢ ὄνομά τι τῶν ἀήθων ἢ σύνθεσιν ἐξευρίσκειν, ὥσπερ καὶ
<lb/>νῦν ἄμφω πεποίηκεν. ἀλλὰ τὸ μὲν τῆς ἀήθους συνθέσεως
<lb/>ἐν ἑκάστῃ ῥήσει γινόμενον, ἀπὸ τῶν παθῶν μεταβαίνοντος
<lb/>αὐτοῦ πρὸς τοὺς πάσχοντας ἢ ἀπ’ ἐκείνων ἐπὶ τὰ πάθη,
<lb/>παραλειπτέον ἡμῖν ἐστιν, ὅταν ὅσον ἐπὶ τούτων μηδεμίαν
<lb/>ἀσάφειαν ὁ λόγος ἴσχῃ. τὸ δὲ φλεβοδονώδεα καινὸν καὶ

<pb n="732"/>

ξένον ὄνομα κατὰ τὴν προκειμένην ῥῆσιν ἐποίησεν, ἐμφαίνων
<lb/>ὅσον ἐπὶ τῇ φωνῇ φλέβας δονουμένας. εἴτε δὲ ὥς τινες
<lb/>ἔγραψαν αὐτὸ διὰ τοῦ φλεβοτονώδεα τὰς τεινομένας
<lb/>φλέβας, εἴτε τὰς κυρίως ὀνομαζομένας φλέβας, εἴτε καὶ τὰς
<lb/>ἀρτηρίας, ὅτι ταύτας ἐνίοτε φλέβας ὀνομάζουσιν οἱ παλαιοὶ,
<lb/>δονουμένας ἢ τεινομένας ἀκούειν χρὴ, θαυμαστὸν ὅπως νῦν
<lb/>πρῶτος αὐτῶν ἐμνημόνευσε. τὰς μὲν γὰρ ἀρτηρίας εἴπερ
<lb/>βούλεται σημαίνειν, ἤτοι τεινομένας ἢ δονουμένας, ὅπερ ἐπὶ
<lb/>τῆς κλονώδους κινήσεως ἀκούειν χρὴ, κατὰ πολλὰ τῶν ἀῤῥώστων
<lb/>ἐχρῆν αὐτὸν εἰρηκέναι τι περὶ αὐτῶν. εἰ γὰρ ἦν
<lb/>οὗτος ἐπιμελὴς ὁ ἀνὴρ περὶ τὴν τῶν ἀρτηριῶν κίνησιν,
<lb/>ὥστε καὶ κλονουμένας αὐτὰς καὶ τεινομένας παραφυλάττειν,
<lb/>οὐ δήπου τὰς ἄλλας διαφορὰς τῶν σφυγμῶν ἠγνόει. πῶς
<lb/>οὖν οὐδὲν ὑπὲρ αὐτῶν ἔγραψεν; εἰ δὲ τῶν κυρίως ὀνομαζομένων
<lb/>φλεβῶν μνημονεύει τεινομένων, πῶς οὐχὶ καὶ τούτου
<lb/>τοῦ συμπτώματος ἤδη πρότερον ἐμνημόνευσεν ἐν κεφαλαλγίαις
<lb/>σφοδραῖς γινομένου; φαίνονται γὰρ ἐν αὐταῖς
<lb/>καὶ μάλισθ’ ὅταν μετὰ πολλῆς θερμασίας γίνωνται, σφύζουσαι

<pb n="733"/>

καὶ οἱονεὶ κλονούμεναι αἱ κατὰ τοὺς κροτάφους φλέβες.
<lb/>πολλάκις δὲ καὶ τὰς ἐν τραχήλῳ σφαγίτιδας, τὰς
<lb/>ἐπιπολῆς δηλονότι δονουμένας ἐθεασάμεθα σφυγμῷ τινι
<lb/>παραπλήσιον κίνησιν, καὶ δοκεῖ καὶ ἐν τοῖς κροτάφοις ἐκ
<lb/>τῶν ὑποκειμένων ἀρτηριῶν ἡ κίνησις προσγίνεσθαι, καθ’
<lb/>ὃν καιρὸν ἐκεῖναι μέγιστον σφύζουσι. ταύτας οὖν ἀπορίας
<lb/>ἔνιοι φεύγειν βουληθέντες ἀντὶ τοῦ φλεβοδονώδεα φλεδονώδεά
<lb/>φασι, ποιήσαντες ἀπὸ τῶν φλεδόνων τοὔνομα. φλεδόνας
<lb/>δὲ ὅτι φλυαρίας καὶ λήρους ὠνόμασαν ἔνιοι τῶν παλαιῶν
<lb/>οἶσθα. τὰ οὖν ἄγρυπνα ὄντα πάθη φησὶ καὶ παραληροῦνται
<lb/>κατὰ τοὺς ὕπνους ἀπροαιρέτως οὖρον χαλῶντες,
<lb/>ὅπερ ἐστὶν ἀποκρίνοντες. ἀπὸ γὰρ τῶν παθῶν ἐπὶ τοὺς
<lb/>πάσχοντας μετέβη καὶ πάλιν ἐπανελθὼν ἐπὶ τὸ πάθος φησὶν,
<lb/>ἔστιν ὅτε εἰς σπασμοὺς τελευτᾷ κωματώδεας. εἰπὼν
<lb/>ἔστιν ὅτε πραγμάτων ἡμᾶς ἀπήλλαξε· <milestone unit="ed2page" n="773"/>πεπονθυίας
<lb/>γὰρ τῆς ἀρχῆς τῶν νεύρων, ὡς ἥ τε ἀγρυπνία καὶ ἡ παραλήρησις
<lb/>ἥ τε τῶν οὔρων ἀπροαίρετος κίνησις δηλοῖ,
<lb/>θαυμαστὸν οὐδέν ἐστι καὶ φρενῖτιν ἐπ’ αὐτῆς γενέσθαι καὶ

<pb n="734"/>

κῶμα καὶ σπασμὸν καὶ ἀφωνίαν καὶ πᾶν ὁτιοῦν ἄλλο πάθημα
<lb/>τοιοῦτον. περιττὰ τοίνυν ἐστὶ καὶ πρὸς τὴν πρόῤῥησιν
<lb/>ταύτην τό τε ἐπιῤῥιγοῦν καὶ τὸ εἰς νύκτα παροξύνεσθαι.
<lb/>ἀλλ’ ὅπερ ἤδη πολλάκις ἐδείχθη καὶ τὰ μηδὲν
<lb/>προσήκοντα ταῖς ὑφ’ ἑαυτοῦ λεγομέναις προῤῥήσεσι, γράφει
<lb/>μὴ δυνάμενος ἀπὸ τῶν ἰδίων χωρίσαι τὰ κοινά.
</p></div>

<div type="textpart" subtype="chapter" n="104">
<quote type="lemma" n="104">Οἱ ἐξ ἀρχῆς ἐφιδροῦντες οὔροισι πέποσι, καυστικοὶ, ἀκρίτως
<lb/>περιψύχοντες, διὰ ταχέων περικαέες, νωθροὶ, κωματώδεες,
<lb/>σπασμώδεες, ὀλέθριοι.</quote>
<p>Πάλιν ἐνταῦθα τὸ ἐξ ἀρχῆς ἐφιδροῦντες σὺν οὔροις
<lb/>πέποσι περιττόν. ἱκανὰ γὰρ ἀποκτεῖναι τὸν ἄνθρωπον τὰ
<lb/>καυστικὰ μετὰ τοῦ περιψύχειν ἀκρίτως, ἔπειτα διὰ ταχέων
<lb/>γίνεσθαι διακαῆ, καθάπερ γε καὶ τὰ τῆς ἑτέρας ἀρχῆς
<lb/>τοῦ ἐγκεφάλου ἱκανὰ πάλιν αὐτὰ καθ’ αὑτὰ διαφθεῖραι
<lb/>τὸν νοσοῦντα, περὶ ὧν οὕτως ἔγραψε· νωθροὶ κωματώδεες,

<pb n="735"/>

σπασμώδεες. ἐπὶ τούτοις οὖν ἑκατέροις τοὺς ἐξ ἀρχῆς
<lb/>ἐφιδροῦντας ἅμα πέποσιν οὔροις ἔγραψεν, ὅ τοιοῦτόν ἐστιν
<lb/>οἷον εἰ καί τι λέγει κινδυνεύειν ἀποθανεῖν τόνδε τινὰ τὸν
<lb/>ἄνθρωπον, ἐπεὶ τήν τε μήνιγγα τέτρηται καὶ τὰ κατὰ τὸν
<lb/>θώρακα συντέτρηται καὶ κατὰ τὸν μηρὸν ἑλκύδριον ἔχει
<lb/>σμικρόν. ἢ εἴ τις λέγει κινδυνεύειν ἀποθανεῖν τόνδε τινὰ
<lb/>διὰ τὸν ὕδερον καὶ τὴν παρωνυχίαν. τί οὖν ἔτι ζητῶμεν
<lb/>ἅττα ποτ’ οὖρα λέγει πέπονα; περὶ ὧν ἔμπροσθεν ἔφην
<lb/>ἐπιτιμῆσαι τὸν Ἐφέσιον Ῥοῦφον Ζεύξιδι τῷ ἐμπειρικῷ.
<lb/>ψεῦδος μὲν γὰρ εἶναι τοῦτο, μηδέποτε κακόν τι τῶν τοιούτων
<lb/>οὔρων γεννώντων, ἀληθὲς δὲ τὸ τὰ ἐπίπονα οὖρα κακόν
<lb/>τι σημαίνειν. δηλοῦσθαι γὰρ τὰ μετὰ πόνου κενούμενα.
<lb/>δεύτερον μέντοι τοῦτο τὸ γεγραμμένον τὸ τῶν πεπόνων οὔρων
<lb/>οὐκέτι πιθανόν ἐστιν ὁμοίως κατ’ ἀμφοτέρας τὰς ῥήσεις
<lb/>ἡμαρτῆσθαι τὴν λέξιν, ὡς ὁ Ῥοῦφος ἠξίου μεμφόμενος
<lb/>τὸν Ζεῦξιν. ἀλλ’ ἴσως αὐτὸς ὁ γράψας τὰ παχέα καὶ
<lb/>λευκὰ πέπονα κεκληκώς ἐστιν, ἐπειδὴ τοιαύτην ὑπόστασιν
<lb/><milestone unit="ed1page" n="204"/>ἑώρα καὶ ἐν τοῖς ἀληθῶς πέποσιν οὔροις. τὰ δ’

<pb n="736"/>

δ’ ἀνατεταραγμένα παραπλησίως τοῖς τῶν ὑποζυγίων, οὐ πέπονα.
</p></div>

<div type="textpart" subtype="chapter" n="105">
<quote type="lemma" n="105">Τῇσιν ἐπιφόροισι κεφαλαλγικὰ, καρώδεα μετὰ βάρεος γινόμενα,
<lb/>φλαῦρα, ἴσως δὲ ταύτῃσι καὶ σπασμῶδές τι παθεῖν
<lb/>ὀφείλει.</quote>
<p>Πάλιν κἀνταῦθα τὴν σύνταξιν τῶν ὀνομάτων εἰδότες
<lb/>σολοικώδη μετέγραψαν ἔνιοι τὴν ταύτῃσι, τοιάνδε ποιήσαντες
<lb/>τὴν λέξιν, ἴσως δὲ ταῦτα καὶ σπασμῶδές τι παθεῖν
<lb/>ὀφείλει. ἀλλ’ ὡς ἔφην καὶ πρόσθεν, ὅταν ἡ αὐτὴ σώζηται
<lb/><milestone unit="ed2page" n="774"/>διάνοια, γράφειν ἐπιτρέψαντες ὡς ἂν ἕκαστος ἐθέλοι,
<lb/>περὶ τῆς ἀληθείας τῶν εἰρημένων σκοπῶμεν. ἀλλ’ οὐδὲ
<lb/>περὶ ταύτης ἤδη σκοπεῖν ἐπιτρέπει παρεγκείμενον τῇ ῥήσει
<lb/>τοὔνομα τὸ ἐπιφόροισιν ἐξηγήσεως δεόμενον. οὐ γὰρ μόνον
<lb/>ἀήθη σύνθεσιν ὀνομάτων ὁ συγγραφεὺς εὑρίσκειν πειρᾶται

<pb n="737"/>

καθ’ ἑκάστην ῥῆσιν, ἀλλὰ καὶ τῶν ὀνομάτων αὐτῶν, ἓν
<lb/>μέντοι τῶν πάντων, ἔστι δ’ ὅτε καὶ δύο που καὶ τρία
<lb/>παρεντίθησιν, ἤτοι ξένα παντάπασιν ἢ μὴ κατ’ αὐτὸ τὸ
<lb/>σημαινόμενον, ὅπερ παρὰ τοῖς Ἕλλησιν εἴθιστο. τὰς δ’
<lb/>οὖν ἐπιφόρους ἔνιοι μὲν ἤκουσαν τὰς ἐγκυμονούσας, ὅσαι
<lb/>πλησίον εἰσὶ τῆς ἀποκυήσεως, ἔνιοι δὲ τὰς ῥᾳδίως συλλαμβανούσας
<lb/>καὶ συνεχῶς κυούσας. ταῦτ’ οὖν φησι κεφαλαλγικὰ
<lb/>καρώδη βάρεος μέτα γινόμενα φλαῦρα. τὸ κοινὸν δὲ ἁπάντων
<lb/>τῶν οὕτως ἐχόντων τὸ ἐπιφόρους, ὄνομα προσέῤῥιψέ
<lb/>πως τῷ μετὰ βάρεος ἐνταῦθα, ἵνα ζητῶμεν, ἆρά γε μετὰ
<lb/>τοῦ τὸ σύμπαν σῶμα φαίνεσθαι βαρὺ τῇ καμνούσῃ, τούτῳ
<lb/>προσέθηκεν ἢ κεφαλαλγικὰ μετὰ τοῦ βαρύνεσθαι τὴν κεφαλὴν
<lb/>ἢ καρώδη μετὰ βάρους. ἀλλὰ καὶ ταῦτα πάντα διεξελθών
<lb/>τις οὐδὲν ἕξει πλέον εἰς πρόῤῥησιν, οὐδὲ κατ’ αὐτὸν
<lb/>τὸν γράψαντα. φησὶ γοῦν ἴσως γε ταύτῃσι καὶ σπασμῶδές
<lb/>τι παθεῖν ὀφείλει. ὅταν δ’ ἀκούσῃς ἀνθρώπου λέγοντος
<lb/>ἴσως περὶ τῶν κατὰ μέρος, ὡς καθόλου τὴν ἀπόφασιν
<lb/>πεποιημένου προπετῶς, γίνωσκε σαφῶς σπάνιον εἶναι τὸ

<pb n="738"/>

πρᾶγμα. λέλεκται δέ σοι πολλάκις ἐκπεπτωκέναι τὰ σπάνια
<lb/>τῆς προῤῥητικῆς θεωρίας. ἐὰν γὰρ ὡς ἐνδεχόμενα
<lb/>γενέσθαι λέγει τις, ἀκήκοας ἤδη πολλάκις ἐγκέφαλον παθόντα
<lb/>ἐνδέχεσθαι σύμπτωμα πᾶν ὁτιοῦν ἀκολουθῆσαι τῶν
<lb/>κατὰ τὰς αἰσθήσεις ἢ προαιρετικὰς κινήσεις. ἐὰν δ’ ὡς
<lb/>πολλάκις γιγνόμενον, οὐ μόνον οὐ γίνεται πολλάκις, ἀλλ’
<lb/>οὐδὲ ἀμφιδόξως ὃ νῦν εἶπε.
</p></div>

<div type="textpart" subtype="chapter" n="106">
<quote type="lemma" n="106">Τὰ ἐν φάρυγγι ἰσχνῷ ἀλγήματα πνιγώδεα ἔχει τι σπασμῶδες,
<lb/>ἄλλως τε καὶ ἀπὸ κεφαλῆς ὁρμῶντα, οἷον καὶ
<lb/>τῇ Θρασύνοντος ἀνεψιῇ.</quote>
<p>Καὶ κατὰ τοῦτ’ ἄν τις οὐκ εἶναι γνήσιον Ἱπποκράτους
<lb/>ὑπολάβοι τὸ σύγγραμμα, καθ’ ὃ ἔγραψε φάρυγγι ἰσχνῷ.
<lb/>ταύτην γὰρ ἔχει τὴν γραφὴν τά τε παλαιὰ τῶν ἀντιγράφων
<lb/>πάντα καὶ τὰ τῶν ἐξηγησαμένων ὑπομνήματα, πλὴν
<lb/>εἰ καὶ τοῦ γραφέως ἐστὶν ἁμάρτημα, καθάπερ καὶ ἄλλα

<pb n="739"/>

πολλὰ κατὰ πολλὰ τῶν ἀντιγράφων εὑρίσκεται. οἵ γε μὴν
<lb/>περὶ τὸν Ἀρτεμίδωρον καὶ Διοσκουρίδην ἄντικρυς ἔγραψαν
<lb/>τὰ ἐν φάρυγγι ἰσχνῇ. καὶ γὰρ τοῖς ἀνωτέρω πᾶσιν ὁμολογουμένη
<lb/>ἡ γραφὴ τῆς φάρυγγος, ὡς θηλυκῶς λεγομένης.
<lb/>εὑρίσκεται καὶ κατὰ τήνδε τὴν λέξιν φάρυγξ ἐπώδυνος ἰσχνὴ,
<lb/>μετὰ δυσφορίης πνιγώδης. ὅτι δ’ ἀῤῥώστους θεώμενος
<lb/>ἔγραφεν αὐτῶν τὰς συνδρομὰς, οὐκ ἐξ ὦν ἐθεάσατο τεχνώσας
<lb/>ἑαυτὸν, οὐδ’ εἰς τὸ καθόλου τὰ κατὰ μέρος ἀνάγων,
<lb/>εὔδηλός ἐστι κἀκ τούτου. φάρυγγος γὰρ οὐχ ἅπαξ ἐμνημόνευσε,
<lb/>καθάπερ ἐν τῷ προγνωστικῷ ἐποίησεν ὁ Ἱπποκράτης,
<lb/>ἅπαντα τὰ κατ’ αὐτὴν διελθὼν ἐφεξῆς οὐ πολλάκις,
<lb/>ἄλλοτε ἐν ἄλλῳ μέρει τοῦ συγγράμματος. ὃ δ’ οὖν λέγει
<lb/>κατὰ τὴν προκειμένην ῥῆσιν ὁ συγγραφεὺς, εἰ τῶν πολλάκις
<lb/>εἰρημένων ἰδίᾳ μέμνησαι καὶ κατὰ ταύτην νοήσεις, ὅπως
<lb/>ἐκ τοῦ κατὰ μέρος <milestone unit="ed2page" n="775"/>εὑρεθέντος ἐπὶ τὴν καθολικὴν
<lb/>ἀπόφασιν ἐτόλμησε μεταβῆναι, μεμνημένος ὀνομαστὶ τῆς
<lb/>Θρασύνοντος ἀνεψιῆς, ἐφ’ ἦς τὴν γεγραμμένην συνδρομὴν
<lb/>ἐθεάσατο.
</p></div>

<pb n="740"/>

<div type="textpart" subtype="chapter" n="107">
<quote type="lemma" n="107">Τὰ τρομώδεα, σπασμώδεα γενόμενα, ἐφ’ ἱδρῶσι φιλυπόστροφα,
<lb/>τούτοις ἡ κρίσις ἐπιῤῥιγώσασιν. οὗτοι ἐπιῤῥιγέουσι
<lb/>περὶ κοιλίην καύματι προκληθέντες.</quote>
<p>Ταύτην τὴν ῥῆσιν ἔνιοι διαιροῦσιν εἰς δύο λόγους, ἕνα
<lb/>μὲν τόνδε· τὰ τρομώδεα σπασμώδεα γενόμενα· καὶ μέντοι
<lb/>καὶ ὁμολογοῦσιν αὐτοὶ κολοβὸν εἶναι τὸν λόγον τοῦτον καὶ
<lb/>κελεύουσι προσυπακούειν αὐτῷ τι, περὶ οὗ μικρὸν ὕστερον
<lb/>ἐρῷ. δεύτερον δὲ ἀφ’ ἑτέρας ἀρχῆς ποιοῦσι, τὰ ἐφ’ ἱδρῶσι
<lb/>φιλυπόστροφα. τούτοις ἡ κρίσις ἐπιῤῥιγώσασιν. οἱ δέ γε
<lb/>συνάπτοντες ἀμφοτέρους τοὺς λόγους χωρὶς τοῦ ἄρθρου
<lb/>τοῦ τά γράφουσι, τὰ τρομώδεα σπασμώδεα γενόμενα, ἐφ’
<lb/>ἱδρῶσι φιλυπόστροφα. τοῦτο μὲν ὅτι ψεῦδός ἐστι διὰ τῶν
<lb/>ἐξηγητῶν κατέγνωσται, τὸ δ’ ἕτερον ὅτι κολοβόν. ἀλλὰ
<lb/>τὸ μὲν ἐλλιπὲς τῆς λέξεως καὶ διὰ τὴν τοῦ γραφέως ἁμαρτίαν
<lb/>δύναται γεγονέναι. τὸ δὲ ψεῦδος οὐδεμίαν ἔχει παραμυθίαν.

<pb n="741"/>

τὰ γὰρ τρομώδεα σπασμώδεα γενόμενα τοῖς ἐφ’
<lb/>ἱδρῶσι φιλυπόστροφα γενέσθαι ψεῦδός ἐστιν, οὐ φιλυποστρόφων
<lb/>αὐτῶν, ἀλλ’ ὀλεθρίων ὄντων. ἐάν τε ἐφιδρῶσιν
<lb/>αὐτοῖς εἴτε καὶ μή. θεασώμεθα οὖν αὐτὰ ἃ λέγουσιν οὗτοι,
<lb/>τὰ τρομώδεα σπασμώδεα γενόμενα, θάνατον ἐπιφέρει.
<lb/>δύναται δὲ καὶ οὕτως τὰ τρομώδεα ἢ σπασμώδεα καθ’ ἑαυτὰ
<lb/>κελεύοντες ἀναγινώσκειν. δύνασθαι μὲν γάρ φασι καὶ οὕτω
<lb/>νοεῖσθαι, τὰ τρομώδεα σπασμώδεα γενόμενα θάνατον
<lb/>ἐπιφέρει. δύνασθαι δὲ καὶ οὕτω· τὰ τρομώδεα ἢ σπασμώδεα
<lb/>γενόμενα μοχθηρά· ἵνα τὸ μὲν πρότερον τὴν πάνυ
<lb/>τελείαν μετάπτωσιν ἐκ τῶν τρομωδῶν εἰς τὰ σπασμώδη διδάσκῃ,
<lb/>τὸ δὲ δεύτερον, ὅταν τοῖς τρομώδεσι πάθεσιν ἐπιγένηται
<lb/>τὸ σπασμῶδες, ἕπεσθαι θάνατον, ἑκάτερον μὲν γὰρ
<lb/>ὀλέθριον. ἀλλὰ τὸ μὲν πρότερον, ὡς μεταπιπτόντων τῶν
<lb/>τρομωδῶν εἰς τὰ σπασμώδη, πρὶν ἀποθνήσκειν τὸν ἄνθρωπον,
<lb/>τὸ δὲ δεύτερον, ὡς πάντως μὲν μετὰ τούτου γιγνομένων.
<lb/>ὁπότε δὲ γένηται, βέβαιον θάνατον ἐπιφερόντων. ᾧ
<lb/>δὲ ταῦτα φίλα, πάρεστιν αὐτοῖς χρῆσθαι. ἐγὼ δὲ μεταβήσομαι

<pb n="742"/>

πρὸς τοὺς ἀφ’ ἑτέρας ἀρχῆς ἀναγινώσκοντας ἅμα τῷ
<lb/>ἄρθρῳ τὴν ῥῆσιν, τὰ ἐφ’ ἱδρῶσι φιλυπόστροφα, εἶτα διασιωπησάντων
<lb/>ἡμῶν καὶ μετὰ ταῦτα ἀναγνόντων, τούτοις ἡ
<lb/>κρίσις ἐπιῤῥιγώσασιν, ἵνα ὁ λόγος γένηται τοιοῦτος· τὰ
<lb/>ἐφ’ ἱδρῶσι πεπαῦσθαι δόξαντα πάθη καὶ πάλιν ὑποστρέψαντα
<lb/>καὶ πάλιν ἀναπυρώσαντα καὶ πάλιν ἱδρῶσι δόξαντα λυθῆναι
<lb/>τὴν ἀληθῆ καὶ βεβαίαν ἴσχει λύσιν καὶ κρίσιν, ὅταν ἐπιῤῥιγώσωσι.
<lb/>τὸ δ’ ἑξῆς εἰρημένον οὗτοι ἐπιῤῥιγέουσι περὶ
<lb/>τὴν κοιλίαν καύματι προκληθέντες, ἔξει διάνοιαν τοιάνδε.
<lb/>καῦμα κατὰ τὴν κοιλίαν προηγεῖται, μέλλοντος ἐπιγίνεσθαι
<lb/>τοῖς προειρημένοις τοῦ ῥίγους.
</p></div>

<div type="textpart" subtype="chapter" n="108">
<quote type="lemma" n="108"><milestone unit="ed2page" n="776"/><milestone unit="ed1page" n="205"/>Ὀσφύος πόνος καὶ κεφαλαλγικὸς καὶ καρδιαλγικὸς
<lb/>μετὰ ἀναχρέμψεως βιαίας ἔχει τι σπασμῶδες.
<lb/>τὸ ὑπάφωνον ἅμα κρίσει ῥῖγος.</quote>

<pb n="743"/>

<p>Ἔνιοι μὲν ὡς ἅπαξ γεγραμμένου τοῦ καί συνδέσμου
<lb/>τὴν ῥῆσιν ἐξηγοῦνται, βουλόμενοι τὸ ἔχειν τι σπασμῶδες
<lb/>οὐκ ἐπὶ τοῖς προειρημένοις τέσσαρσι γινόμενον, ἀλλὰ πᾶσιν
<lb/>ἀληθῶς προλέγεσθαι. τέτταρα δὲ λέγω, τόν τε τῆς ὀσφύος
<lb/>πόνον καὶ τὴν κεφαλαλγίαν καὶ τὴν καρδιαλγίαν καὶ τὴν
<lb/>βιαίαν ἀνάχρεμψιν, διόπερ οὕτω γράφουσιν, ὀσφύος πόνος
<lb/>κεφαλαλγικῷ καὶ καρδιαλγικῷ. τινὲς δὲ γράφουσι τὸν καί
<lb/>σύνδεσμον δὶς, ὡς κἀγὼ τὴν ἀρχὴν εὐθέως ἔγραψα, διότι
<lb/>τὰ πλεῖστα τῶν ἀντιγράφων οὕτως ἔχει. δηλώσει δὲ πάλιν
<lb/>ἡ διαγραφὴ τοιόνδε τι τὸ τῆς ὀσφύος ἄλγημα· ἐάν τε
<lb/>καὶ κεφαλαλγικός τις, ἐάν τε καὶ καρδιαλγικός τις ἢ μετὰ
<lb/>ἀναχρέμψεως βιαίας ἔχει τι σπασμῶδες. καίτοι καὶ οὕτω
<lb/>γραφόμενον ἐνδέχεται δηλοῦν αὐτὸ, συναμφότερον γεγονέναι
<lb/>τῷ κάμνοντι καὶ τὸν τῆς ὀσφύος πόνον καὶ τὴν κεφαλαλγίαν.
<lb/>ἐγὼ δ’ οὐδ’ ἐκ τῆς πείρας, ἀλλ’ οὐδ’ ἐκ τῆς τῶν
<lb/>πραγμάτων φύσεως ἀκόλουθον τοῖς εἰρημένοις σπασμὸν
<lb/>ἀποφήνασθαι δύναμαι. καὶ μέντοι καὶ αὐτὸς ὁ γράψας
<lb/>ταῦτα προσέθηκεν, ἔχει τι σπασμῶδες, ὅπερ οὐ ταὐτόν ἐστι

<pb n="744"/>

τῷ φάναι σπασμώδη τὰ τοιαῦτα συμπτώματα ὑπάρχειν.
<lb/>εἴρηται δέ μοι καὶ πρόσθεν ὡς οὐχ ὁμοίως ἀκούειν προσήκει,
<lb/>λέγοντος εὐλαβοῦς ἀνθρώπου τὰς τοιαύτας φωνὰς καὶ
<lb/>τοῦ ῥᾳδίως ἀποφαινομένου περὶ τῶν κατὰ μέρος ὡς καθολικῶν.
<lb/>ὅταν γὰρ ὁ προπετὴς ἀμφιβάλλων εἴπῃ, ἔχει τι
<lb/>σπασμῶδες, ἐνδείκνυται σμικρὸν ἢ σπανίως γινόμενον εἶναι
<lb/>τὸ λεγόμενον. περὶ δὲ τῆς δυνάμεως ἑκάστου τῶν εἰρημένων
<lb/>συμπτωμάτων ἐν ταῖσδε ταῖς ῥήσεσιν ἁπάσαις, ὅσας
<lb/>κατὰ τὸ τρίτον ὑπόμνημα τοῦτο μεταχειρίζομαι, λέλεκταί
<lb/>μοι διὰ βραχέων μὲν ἐν τῷ πρώτῳ καὶ δευτέρῳ τῶνδε τῶν
<lb/>ὑπομνημάτων, κατὰ διέξοδον δὲ ἔν τε τοῖς εἰς τὸ προγνωστικὸν
<lb/>ὑπομνήμασι καὶ μᾶλλον ἔτι κατά γε τὰ περὶ κρίσεων
<lb/>καὶ τὰς τῶν συμπτωμάτων αἰτίας. οὐκ ὀλίγα δὲ καὶ ἐν
<lb/>τοῖς τῶν ἐπιδημιῶν εἴρηται περὶ αὐτῶν· ἀρκέσει τοιγαροῦν
<lb/>ἐνταῦθα μόνην τὴν λέξιν ἐξηγεῖσθαι μετὰ τοῦ προσεπιφθέγγεσθαι
<lb/>πότερον ἀληθὲς ἢ ψευδές ἐστι τὸ λεγόμενον καὶ
<lb/>πότερον ὡς τὸ πολὺ ἢ ἀμφίδοξον ἢ σπάνιον. ἐφεξῆς δὲ τῷ
<lb/>ἔχει τι σπασμῶδες, γέγραπται τὸ ὑπάφωνον ὄνομα, τινῶν

<pb n="745"/>

μὲν συναπτόντων αὐτὸ τοῖς προειρημένοις, ὡς γίνεσθαι
<lb/>τοιαύτην τὴν λέξιν, ἔχει τι σπασμῶδες ὑπάφωνον. τινῶν
<lb/>δὲ ἀρχὴν ἡγουμένων τῆς ἐπιφερομένης ῥήσεως καὶ τούτων
<lb/>αὐτῶν πάλιν ὑπαλλαττόντων τὴν γραφήν. ἔνιοι μὲν γὰρ
<lb/>ἄνευ τοῦ ἄρθρου γράφουσιν, ἔνιοι δὲ προστιθέασιν ἄρθρον
<lb/>οὐδέτερον, τοιάνδε ποιοῦντες τὴν λέξιν. τὸ ὑπάφωνον ἅμα
<lb/>κρίσει ῥῖγος ἀπὸ κοιλίης ὑποπέλια, ταραχώδεα καὶ οὖρα
<lb/>λεπτά. τινὲς δὲ καὶ καθ’ ἑαυτὸ μόνον ἀναγινώσκουσι τὸ
<lb/>ἅμα κρίσει ῥῖγος, οὔτε τοῖς προειρημένοις συντάττοντες
<lb/>οὔτε τοῖς ἑπομένοις. ἔνιοι δὲ ὅλην ὑπαλλάξαντες τὴν λέξιν
<lb/>οὕτως ἔγραψαν· ὑπόφοβον ἅμα κρίσει ῥῖγος. ἐφεξῆς οὖν
<lb/>σοι τὴν ἐξήγησιν ἑκατέρων ἀκριβῶς κατὰ μόνας γράψω,
<lb/>ἅμα κρίσει ῥῖγος. τοῦθ’, ὡς ἔφην, ἔνιοι καθ’ αὑτὸ γεγράφθαι
<lb/>βούλονται σημαῖνον κρίσει πολλὰς γίνεσθαι σὺν ῥίγει.
<lb/><milestone unit="ed2page" n="777"/>ὑπόφοβον ἅμα κρίσει ῥῖγος, εἶπον ἤδη καὶ πρόσθεν
<lb/>ὑπαλλάξαντας ἐνίους τὴν ὑπάφωνον γραφὴν, ὑπόφοβον
<lb/>γράψαι, τὴν ἐξήγησιν αὐτῆς διττὴν ποιοῦντας, τινὲς μὲν

<pb n="746"/>

ἀντὶ τοῦ φοβερὸν ἅμα κρίσει ῥῖγος εἰρῆσθαι νομίζοντες,
<lb/>ἔνιοι δὲ τὸ μετρίως φοβερὸν, ἵν’ ὅμοιον ᾖ τὸ ὑπάφωνον
<lb/>ἅμα κρίσει ῥῖγος τῷ ὑπόφοβον. εἴη δ’ ἂν καὶ τρίτη τις
<lb/>ἐξήγησις τῆς γραφῆς ταύτης τοιάδε. τὸ συντίθεσθαι καθ’
<lb/>ὁντιναοῦν τρόπον ῥῖγος οὐκ ἀγαθόν ἐστιν, οἷον ἐὰν ἤτοι
<lb/>δι’ αἱμοῤῥαγίας τις ἢ ἐμέτου ἢ γαστρὸς κενώσεως ἢ ἱδρώτων
<lb/>ἢ αἱμοῤῥοΐδος κρινόμενος ἢ γυνὴ διὰ καταμηνίων ἐν
<lb/>ῥίγει γένηται, τὸ μὲν προηγήσασθαι ῥῖγος ἐκκρίσεώς τινος
<lb/>ἀγαθῆς πολλάκις φαίνεται γινόμενον. τὸ δὲ ἐκκρινόντων
<lb/>ἤδη ῥῖγος ἄρξασθαι φαῦλον. τοῦτο δ’ ὅτι μὲν ἀληθές
<lb/>ἐστιν οἱ πολλοὺς ἀῤῥώστους τεθεαμένοι ἐπιμελῶς γινώσκουσιν.
<lb/>εἰ δ’ ὁ γράψας τὸ προῤῥητικὸν οὕτως ἐνόησε, μαντείας
<lb/>δεῖται. τὴν ἀρχὴν γὰρ οὐδ’ εἰ γέγραπται πρὸς ἐκείνου
<lb/>τὸ ὑπόφοβον ἴσμεν. ἐν γοῦν τοῖς πλείστοις τῶν παλαιῶν
<lb/>ἀντιγράφων οὐχ οὕτως γέγραπται.
</p></div>

<pb n="747"/>

<div type="textpart" subtype="chapter" n="109">
<quote type="lemma" n="109">Ἀπὸ κοιλίης ὑποπέλια, ταραχώδεα καὶ οὖρα λεπτὰ καὶ
<lb/>ὑδατώδεα, ὕποπτα.</quote>
<p>Περὶ τούτων ἑκατέρων κατὰ μόνον ἐδίδαξεν Ἱπποκράτης
<lb/>ἐν τῷ προγνωστικῷ, τά τε κατὰ κοιλίαν ὑπαρχόμενα
<lb/>πελιὰ μοχθηρὰ λέγων εἶναι καὶ τὰ οὖρα τὰ λεπτὰ καὶ ὑδατώδεα.
<lb/>νυνὶ δ’ οὕτως, ὥσπερ αὐτῷ σύνηθες, ἑτερογενῆ
<lb/>σημεῖα συμπλέκων, οὐδὲν πλέον διδάσκει. ἐξῆν γοῦν αὐτῷ
<lb/>καὶ τούτοις ἐπισυνάψαι περὶ πτυσμάτων πονηρῶν ἢ δυσπνοίας,
<lb/>ἤ τινος ἄλλου τῶν φαύλων σημείων. ἔνιοι μέντοι
<lb/>τῶν ἐξηγητῶν ταύτην τὴν ῥῆσιν ἐπισυνάπτουσι, τῷ ὑπάφωνον
<lb/>ἅμα κρίσει ῥῖγος καὶ μίαν ὅλην ποιήσαντες ἐπὶ πᾶσι
<lb/>τοῖς εἰρημένοις φασὶν ἀπόφασιν γεγονέναι τῷ συγγραφεῖ,
<lb/>τὸ κατὰ τὸ τέλος εἰρημένον ὕποπτα. καὶ τούτοις μὲν γὰρ
<lb/>τοῖς ἀπὸ κοιλίης ὑποπελίοις καὶ οὔροις λεπτοῖς ὑδατώδεσιν
<lb/>οὐκ ἀλόγως ἐπιφέρεται τὰ ὕποπτα. τούτοις δ’ ἄν τις προσθῇ

<pb n="748"/>

καὶ τὸ ὑπάφωνον, οὐχ ὕποπτόν φησι τὴν συνδρομὴν,
<lb/>ἀλλὰ καὶ κακὴν εἶναι σαφῶς.
</p></div>

<div type="textpart" subtype="chapter" n="110">
<quote type="lemma" n="110">Φάρυγξ τρηχυνθεῖσα ἐπ’ ὀλίγον καὶ κοιλίη διαβορβορίζουσα
<lb/>κεναῖς ἐξαναστάσεσι καὶ μετώπου ἀλγήματα, ψηλαφώδεες,
<lb/>κοπιώδεες, ἐν στρώμασι καὶ ἱματίοις ὀδυνώδεες, τὰ ἐκ
<lb/>τούτων αὐξανόμενα δύσκολα, ὕπνος πολὺς ἐν τούτοισι
<lb/>σπασμώδης καὶ τὰ εἰς μέτωπον ἀλγήματα βαρέα καὶ οὔρησις
<lb/>δυσκολαίνουσα.</quote>
<p>Καὶ τὴν διαβορβορίζουσαν κοιλίαν κεναῖς ἐξαναστάσεσιν
<lb/>ἔνιοί φασι φρενιτιῶν εἶναι σύμπτωμα. διττὸν γὰρ
<lb/>ἁμαρτάνειν τρόπον αὐτοὺς, ἢ τῶν αἰσθητῶν οὐκ αἰσθανομένους,
<lb/>καίτοι σὺν ὀδύνῃ γιγνομένων πολλάκις, ἢ τῶν μὴ αἰσθητῶν
<lb/><milestone unit="ed2page" n="778"/>αἰσθάνεσθαι δοκοῦντας. κατὰ δὴ τὸν δεύτερον
<lb/>τρόπον φασὶν ἐξανίστασθαι μὲν ὡς δακνομένους, μὴ ἐνεργεῖν
<lb/>δὲ, ἐπεὶ μηδὲ τὸ δάκνον ἦν τι, δάκνεσθαι γὰρ οἴονται

<pb n="749"/>

μὴ δακνόμενοι. τὸ δὲ ἐν στώμασι καὶ ἱματίοις ὀδυνώδεες
<lb/>κατὰ τὸ σύνηθες αὐτῷ εἶδος τῆς ἑρμηνείας ἀλλοκότως εἴρηται,
<lb/>διάνοιαν ἔχον τοιάνδε. μὴ φέροντες τὴν ψαῦσιν
<lb/>τῶν ὑποβεβλημένων τε καὶ ὑπεστορεσμένων αὐτοῖς, ἀλλ’
<lb/>ὀδυνώμενοι, πότερον μὲν διὰ τὸ βαρύνεσθαι ὑπὸ τῶν ἐπικειμένων,
<lb/>σκληρὰ γὰρ εἶναι <milestone unit="ed1page" n="206"/>δοκεῖ, ἢ δακνώδη τὰ
<lb/>ὑποβεβλημένα καὶ ὅσα περίκειται, δυσχεραίνουσι τοῖς ἱματίοις
<lb/>ἢ δι’ ἄλλο τι, τοῦτο αὐτοῖς συμβαίνει παντάπασιν
<lb/>ἄδηλον. μετὰ δὲ τοῦτο καὶ τῶν ἄλλων κατὰ λόγον ἐφεξῆς
<lb/>εἰπὼν, ὕπνος πολλὰ ἐν τούτοισι σπασμώδης ἀφορμὴν παρέχει
<lb/>ζητήσεως τοῖς σοφισταῖς, εἰ δύναταί ποτε βλάπτειν
<lb/>ὕπνος. ἢ γὰρ ὠφελεῖν αὐτόν φασιν ἢ εἰ μηδὲν ὠφελεῖ, οὐ
<lb/>μὴν βλάπτει ποτέ. λέλεκται δέ μοι περὶ τούτου πρόσθεν
<lb/>ἐν τοῖς εἰς τοὺς ἀφορισμοὺς ὑπομνήμασιν. οὐ μὴν οὐδ’ εἰ
<lb/>βλάπτει ὁ πολὺς ὕπνος, δοκεῖ σπασμῶν εἶναι ποιητικὸς,
<lb/>ἀλλὰ μόνον ὅτι κινδυνῶδές ἐστι τὸ νόσημα δηλοῖ. τὸ δὲ
<lb/>οὔρησις δυσκολαίνουσα θαυμαστῶς εἰς ἀσάφειαν ἐπινενόηται

<pb n="750"/>

τῷ συγγραφεῖ, ἵν’ ὁ μέν τις εἴπῃ τῶν ἐξηγητῶν τὴν
<lb/>μετ’ ὀδύνης εἰρῆσθαι δυσκολαίνουσαν, ὁ δέ τις τὴν ἐπεχομένην,
<lb/>ἄλλος δέ τις τὴν μόγις γινομένην καὶ τὴν συνεχῶς
<lb/>καὶ τὴν κατὰ στραγγουρίαν, τὴν δάκνουσαν δ’ ἰσχυρῶς ἄλλος.
<lb/>ὅταν δὲ δὴ πάντα διεξέλθωμεν, οὐδὲν ἀξιόλογον εἰς
<lb/>πρόγνωσιν εἰσόμεθα δι’ ἥν πολλάκις εἶπον αἰτίαν, ἐπιπλέκοντος
<lb/>αὐτοῦ πάμπολλα τῶν ἀνομοιογενῶν συμπτωμάτων.
<lb/>ἀπόδειξις δὲ τούτου μεγίστη καὶ τὸ τῶν ἐξηγησαμένων βιβλίον,
<lb/>ἐνίοις μὲν ἄχρι τοῦ ὕπνος πολὺς ἐπὶ τοῖς σπασμώδεσιν
<lb/>ἐξήκειν οἴεσθαι τὴν ῥῆσιν, ἀπ’ ἄλλης ἀρχῆς κελεύοντας
<lb/>ἀναγινώσκειν τὰ μετὰ ταῦτα, τινὰς δὲ συνάπτειν καὶ τῶν
<lb/>συναπτόντων ἄλλους ἐπ’ ἄλλῳ μέρει τῶν ἐφεξῆς εἰρημένων,
<lb/>ἀξιοῦν περιγράφεσθαι τὴν ῥῆσιν. ἐὰν οὖν ἅπαντα διέρχηταί
<lb/>τις, οἶα καθ’ ἑκάστην ὑπόνοιαν ἰδίως εἰρήκασιν οἱ ἐξηγηταὶ,
<lb/>μακρὸν μέντοι ἐργάσεται τὸν λόγον, ὀνήσει δ’ οὐδὲν
<lb/>τοὺς ἐντυγχάνοντας.
</p></div>

<pb n="751"/>

<div type="textpart" subtype="chapter" n="111">
<quote type="lemma" n="111">Οὔρου ἐπίστασις καὶ οἶσι ῥίγεα ἐπὶ τούτοισι σπασμώδεσι,
<lb/>οἷον καὶ αὐτὴ φρίξασα ἐφίδρωσεν.</quote>
<p>Ἐὰν μεταθῶμεν τὸν καί σύνδεσμον, ὁ λόγος ἔσται σαφέστερος
<lb/>τοιοῦτος γενόμενος, οὔρου ἐπίστασις οἷσι ῥίγεα
<lb/>καὶ ἐπὶ τούτοισι σπασμώδεα. τὸ μὲν οὖν οἶσι ῥίγεα κἀν
<lb/>τοῖς τῶν ἐπιδημιῶν εἴρηται κατὰ τήνδε τὴν λέξιν, πρὸ ῥίγους
<lb/>αἱ σχέσεις τῶν οὔρων. ὅτι δέ κἀπὶ τοῖς σπασμώδεσι
<lb/>πάθεσιν ἴσχεται τὰ οὖρα, προσέθηκεν οὗτος ἐν τῇ προκειμένῃ
<lb/>ῥήσει. τὰ δ’ εἰρημένα ματαίως ἐνίοις τῶν ἐξηγησαμένων
<lb/>τήνδε τὴν ῥῆσιν ἄμεινον σιωπᾷν. ἐγὼ δὲ ζήτησιν
<lb/>εἴπω ὠφελεῖν εἰς πρόγνωσιν ἱκανήν· καὶ οὕτως φρίξασα
<lb/>ἐφίδρωσε. καὶ ὁ Κόϊντος μὲν μόνην εἰδὼς τὴν γραφὴν
<lb/>ταύτην, ἣν εὗρεν ἐν παλαιοῖς ἀντιγράφοις, ὥς φησιν, ὁμολογεῖ
<lb/>μὴ νοεῖν. ἐν δὲ τοῖς πλείστοις τῶν ἀντιγράφων
<lb/>γέγραπται καὶ αὐτὴ φρίξασα ἐφίδρωσεν, ἵνα γυναικὸς

<pb n="752"/>

ὄνομα τὴν αὐτὴν φωνὴν ἀκούσωμεν, ἧς φριξάσης ἐφιδρῶσαι
<lb/>συνέβη.
</p></div>

<div type="textpart" subtype="chapter" n="112">
<quote type="lemma" n="112"><milestone unit="ed2page" n="779"/>Αἱ ἄκρητοι τελευτῶσαι καθάρσιες, πῇ μὲν ἐν πᾶσι
<lb/>παροξυντικαί. τούτοισι δὲ καὶ πάνυ. ἐκ τοιούτων καὶ
<lb/>παρ’ οὖς ἀνίστανται.</quote>
<p>Ἀντὶ τοῦ καθάρσιες ἄμεινον ἦν εἰρῆσθαι κενώσιες.
<lb/>ὅταν γὰρ ἐκκρινόμενα τύχοι τὰ διεφθαρμένα, κάθαρσις γίνεται
<lb/>τοῦ σώματος, ὅταν ἐκκρίνηται τὰ τῷ λόγῳ τῆς νόσου
<lb/>γινόμενα. τίνι δὲ ὅ τι περὶ τούτων λέγεται, δῆλόν ἐστιν
<lb/>ἐκ τοῦ φάναι, τελευτῶσαι ὡς αἱ ἐκκαθαίρουσαι τὸ σῶμα
<lb/>κενώσεις, τὴν ἀρχὴν μὲν ἴσχουσιν ἀπὸ τῶν ἀκράτων ἐνίοτε,
<lb/>τελευτῶσι δὲ εἰς εὔτροπα διαχωρήματα. τὸ δὲ ἐν τούτοισι
<lb/>δὲ καὶ πάνυ τὰς τοιαύτας κενώσεις εἶναι παροξυντικὰς,
<lb/>ἐπὶ τὰ προειρημένα τὴν ἀναφορὰν ἔχει. προείρηται δὲ οὔρου
<lb/>ἐπίστασις οἷσι ῥίγεα καὶ ἐπὶ τοῖς σπασμώδεσι σφοδρῶς.

<pb n="753"/>

ἡ πρόγνωσις δὲ ἐπὶ τούτου, τὴν παρ’ οὖς ἀνίστασθαι δυνάμενον
<lb/>μέν ποτε γενέσθαι καὶ διὰ τοῦτο γράφων, ἐπειδή
<lb/>τινι παθόντι τὰ κατὰ τὴν εἰρημένην συνδρομὴν συνέβη
<lb/>ἔχειν παρωτίδα. οὐ μὴν διὰ παντὸς, ἀλλ’ ὡς τὸ πολὺ τὴν
<lb/>προειρημένην συνδρομὴν τὰ παρ’ οὖς ἀκολουθεῖν εὔλογον.
<lb/>ἐμάθομεν γὰρ τὰ τῶν τοιούτων ἀποστάσεων σημεῖα.
</p></div>

<div type="textpart" subtype="chapter" n="113">
<quote type="lemma" n="113">Αἱ ταραχώδεες θρασύταται ἐπεγέρσιες, σπασμώδεες, ἄλλως
<lb/>τε καὶ μεθ’ ἱδρῶτος.</quote>
<p>Ἔμπροσθεν ἤδη τοιαύτας συνδρομὰς ἐξηγησάμεθα,
<lb/>οὐδὲν οὔτ’ ἐξ ἀνάγκης ἐχούσας οὔθ’ ὡς τὸ πολὺ, καὶ διὰ
<lb/>τοῦτο καὶ τὴν προκειμένην ταύτην οἱ μὲν συνάπτουσι τοῖς
<lb/>ἐπιφερομένοις, οἱ δὲ διασπῶσι.
</p></div>

<pb n="754"/>

<div type="textpart" subtype="chapter" n="114">
<quote type="lemma" n="114">Καὶ αἱ τραχήλου καὶ αἱ μεταφρένου καταψύξιες δοκέουσαι
<lb/>καὶ ὅλου δὲ τοῦ σώματος· ἐν τούτοισι καὶ ἀφρώδεες οὐρήσιες
<lb/>ἅμα ἀψυχίῃ καὶ ὀμμάτων ἀμαυρώσεις σπασμὸν ἐγγὺς
<lb/>σημαίνει.</quote>
<p>Ἐν πολλοῖς μὲν τῶν ἀντιγράφων ἡ ῥῆσις γέγραπται
<lb/>οὕτως, καταψύξιες δοκέουσαι, κατ’ ἔνια δὲ ἄμεινον ὡδὶ,
<lb/>δοκέουσαι δι’ ὅλου τοῦ σώματος, ὡς ἀδύνατον ὅλον ἅμα
<lb/>κατεψῦχθαι τὸ σῶμα καὶ διὰ τοῦτ’ αὐτὸ καλῶς προσκείμενόν
<lb/>ἐστι τὸ δοκέουσαι. τὸ δ’ ἐφεξῆς εἰρημένον οὐ μικρὰν
<lb/>διαφωνίαν ἔσχηκεν ἐν τῇ γραφῇ, τινῶν μὲν ἀφρώδεες
<lb/>διαχωρήσιες γραφόντων, τινῶν δὲ πυώδεες. εὐλογώτερον δὲ
<lb/>ὡς πρὸς τὴν ὅλην διάνοιάν ἐστι τὸ ἀφρώδεες· <milestone unit="ed2page" n="780"/>αἱ
<lb/>μὲν γὰρ πυώδεις διαχωρήσεις, ἐάν γε κυρίως ἀκούσωμεν
<lb/>καὶ μὴ καθάπερ εἴωθεν ὁ τοῦ βιβλίου συγγραφεὺς ἀκύροις
<lb/>μεταφοραῖς ὀνομάτων χρῆσθαι, πῦον ἐπιμεμίχθαι τοῖς οὔροις
<lb/>δηλοῦσι. πύου δὲ γένεσις οὐ μόνον οὐ δύναται σημαίνειν

<pb n="755"/>

σπασμὸν, ἀλλὰ κἂν ὑποπτευομένῳ τινὶ σπασθῆναι
<lb/>σημεῖον ἀγαθόν ἐστι, πέττεσθαί γε δηλοῦσα τὴν νόσον. αἱ
<lb/>δὲ ἀφρώδεες εἴτε διὰ σύντηξιν εἴτε διὰ ταραχήν τινα καὶ
<lb/>πνεῦμα γίνοιντο φυσώδεες, ἑκατέρως ὕποπτοι πρὸς σπασμόν.
<lb/>οὐ μὴν αἱ πυώδεις ὁμοίως ταύταις. εἰ δ’ ἀκύρως
<lb/>πυώδεις εἴρηκε τὰς τῶν ὠμῶν καὶ παχέων οὔρων ἐκκρίσεις,
<lb/>οὐδ’ οὕτως ὕποπτοι, οὐδὲ συντελεῖ πρὸς τὴν τοῦ σπασμοῦ
<lb/>γένεσιν. ἡ δ’ ἀψυχία καὶ ἡ τοῦ ὄμματος ἀμαύρωσις ἀῤῥωστούσης
<lb/>τῆς ψυχικῆς δυνάμεώς εἰσι σημεῖα. τὸν οὖν
<lb/>σπασμὸν οὐκ αὐτὰ τὰ συμπτώματα προσγενόμενα τοῖς εἰρημένοις,
<lb/>ἀλλ’ ἐκεῖνα μόνα δύναται δηλῶσαι. λέγω δ’ ἐκεῖνα,
<lb/>τραχήλου καὶ μεταφρένου κατάψυξιν, ἅμα τῷ παντὶ σώματι
<lb/>καὶ πρὸς τούτοις οὖρον ἀφρῶδες ἢ ὠμὸν καὶ ἄπεπτον. ἡ
<lb/>δὲ τοῦ ὄμματος ἀμαύρωσις κατὰ συμβεβηκὸς ἐπιμαρτυρήσει
<lb/>τῇ προσδοκίᾳ τοῦ σπασμοῦ, διότι τὴν ἀρχὴν τῶν νεύρων
<lb/>πεπονθέναι σημαίνει. γνωστέον δὲ καὶ ταύτην τὴν
<lb/>συνδρομὴν τῶν δυναμένων ἐνεργεῖν σπασμὸν, οὐ μὴν διηνεκῶς

<pb n="756"/>

ἢ ὡς τὸ πολύ. μᾶλλον δὲ ἀμφιδόξως, ἐὰν ἀφρώδη
<lb/>γράψωμεν, οὔτε πυωδῶν γραφέντων, ἔμπαλιν, ὡς εἴρηται
<lb/>τῆς προσδοκίας ἔσται, διὰ μέσου δ’ ἀμφοῖν ὑπνωδῶν γραφέντων.
<lb/>ἐπὶ μᾶλλον δὲ τούτων εἰ ὠμὰ καὶ ἄπεπτα φαίνοιτο.
<lb/>τοῖς δ’ ἀναπαυσαμένοις ἐξ αὐτῶν ἐγγὺς εἶναι τὸν
<lb/>σπασμὸν καὶ τὸν θάνατον ἥ τ’ ἀμαύρωσις τῶν ὀφθαλμῶν
<lb/>καὶ ἡ ἀψυχία σημαίνει. λέγει δὲ δηλονότι τὴν λειποψυχίαν.
<lb/>Διοσκορίδης δὲ ἀντὶ τῆς ἀψυχίας ἅμα ἀποψυχῇ
<lb/>γράφει.
</p></div>

<div type="textpart" subtype="chapter" n="115">
<quote type="lemma" n="115"><milestone unit="ed1page" n="207"/>Πήχεως ἀλγήματα μετὰ τραχήλου σπασμώδεα.
<lb/>ἀπὸ προσώπου δὲ ταῦτα καὶ κατὰ φάρυγγα, ἦχοι συχνοὶ
<lb/>σιελίζοντες, ἐν τούτοισιν ἐν ὕπνοις ἱδρῶτες ἀγαθοὶ. ἆρά
<lb/>γε καὶ τοῦ ἱδρῶτος κουφίζεσθαι τοὺς πλείστους οὐ
<lb/>πονηρόν;</quote>

<pb n="757"/>

<p>Τὸ ἀπὸ προσώπου δὲ ταῦτα πάντες ἤκουσαν ἐν ἴσῳ
<lb/>τῷ ἀπὸ κεφαλῆς. καὶ γὰρ πρόσθεν εἴρηκε κατ’ ἄλλην ῥῆσιν,
<lb/>ἄλλως τε καὶ κεφαλῆς ὁρμῶντα. διὰ τί δὲ σπασμώδεα
<lb/>λέγει ταῦτα τὰ συμπτώματα, τοῖς μεμνημένοις τῶν ἔμπροσθεν
<lb/>εἰρημένων, οὐκ ἄδηλον. ἔνιοι μέντοι τὸ πρῶτον μέρος
<lb/>τῆς ῥήσεως αὐτὸ καθ’ αὑτὸ γράφουσί τε καὶ ἀναγινώσκουσιν,
<lb/>ἵν’ ὁ λόγος ᾖ τοιοῦτος, πήχεως ἀλγήματα μετὰ
<lb/>τραχήλου σπασμώδεα, ἀπὸ προσώπου δὲ ταῦτα· μηκέτι
<lb/>δεομένων ἡμῶν εἰς τὴν πρόγνωσιν τοῦ σπασμοῦ τῶν ἐφεξῆς
<lb/>εἰρημένων. οὗτοι δὲ τὸν καί σύνδεσμον ἀφελόντες ἀρχὴν
<lb/>τῶν ἐφεξῆς γεγραμμένων ταύτην ἐποιήσαντο, κατὰ
<lb/>φάρυγγα ἦχοι συχνοί. τινὲς δὲ ἀντὶ τοῦ ἦχοι γράφουσι
<lb/>κατὰ φάρυγγα ὄχλοι συχνοὶ, ὥσπερ ὁ Διοσκορίδης. ὁ δὲ
<lb/>Καπίτων οὕτως ἔγραψεν· ἴσῳ καὶ κατὰ φάρυγγα ὠχροὶ
<lb/>ἰσχνοὶ. προχείρως γὰρ, ὡς εἴρηται πολλάκις, οἱ νεώτεροι
<lb/>ἐπὶ τὸ μεταγράφειν ἧκον, ὡς βούλονται τὰς παλαιὰς γραφὰς
<lb/>ἐν τοῖς ἀσαφέσι βιβλίοις. ἀλλὰ ταῦτα μὲν <milestone unit="ed2page" n="781"/>ὅπως ἂν

<pb n="758"/>

ἔχῃ τὰ συμπτώματα μοχθηρὰ καὶ δοκεῖ τι συντελεῖν εἰς
<lb/>τὴν τῆς προκειμένης ῥήσεως ἀλήθειαν. ἄξιον δὲ ζητήσεως
<lb/>διὰ τί προσέθηκεν, οἱ ἐν ὕπνοις ἱδρῶτες ἐν τούτοισιν
<lb/>ἀγαθοί. οὐδὲν γὰρ ἐξαίρετον τοῖς οὕτω νοσοῦσιν ἀπὸ τῶν
<lb/>ἐν τοῖς ὕπνοις ἱδρώτων ὠφελούντων μόνοις. κοινὸν γάρ
<lb/>ἐστι τὸ τῶν ὠφελίμων ἱδρώτων ἐπί τε τοῖς εἰρημένοις παθήμασι
<lb/>καὶ τοῖς ἄλλοις ἅπασιν ἑτέρων διορισμῶν δεομένων,
<lb/>οἶον εἰ ἐπὶ πέψει τοῦ νοσήματος, εἰ δι’ ὅλου τοῦ σώματος,
<lb/>εἰ ἐν ἡμέραις κρισίμοις, εἰ παύσουσι τούς τε πυρετοὺς
<lb/>καὶ τὰ συμπτώματα. τὸ δὲ ἐν ὕπνοις τοὺς ἱδρῶτας
<lb/>ἐγρηγορόσι γίνεσθαι περιττόν. ἔνιοι μέντοι βουλόμενοι τῷ
<lb/>λόγῳ βοηθεῖν φασὶν ἐπὶ τῶν σπωμένων ἱδρῶτας γίνεσθαι,
<lb/>διὰ τὴν συντονίαν τοῦ παθήματος. ἐὰν οὖν ἐκλελυμένου
<lb/>καὶ κεχαλασμένου τοῦ σώματος, ὅπερ ἐν τοῖς ὕπνοις συμβαίνει,
<lb/>γένηται τοῦτο, κατὰ φύσιν οἰητέον ἱδροῦν αὐτούς.
<lb/>τὸ δ’ ἐφεξῆς εἰρημένον ἔτι μείζονα τὴν ἀπορίαν ἔχει, γράψαντος
<lb/>αὐτοῦ, ἆρά γε καὶ τῷ ἱδρῶτι κουφίζεσθαι τοῖσι
<lb/>πλείστοισιν οὐ πονηρόν; οὐδεμίαν γὰρ ἀμφιβολίαν ἔχει

<pb n="759"/>

τοῦτο, προφανῶς ὑπάρχον ἀγαθόν. εἰ δὲ μὴ, ἀλλὰ πάντως
<lb/>γε οὐ πονηρόν.
</p></div>

<div type="textpart" subtype="chapter" n="116">
<quote type="lemma" n="116">Οἱ εἰς τὰ κάτω μέρη πόνοι τούτοισιν εὔφοροι.</quote>
<p>Ποῖα κάτω λέγει μὴ προσθέντος αὐτοῦ συνέβη διττὴν
<lb/>ποιήσασθαι τοὺς ἐξηγητὰς τὴν γραφὴν, ἐνίους μὲν εὔφοροι
<lb/>γράψαντας, ἐνίους δὲ δύσφοροι. ἐὰν μὲν γὰρ εἰς τὰ
<lb/>περὶ θώρακα καὶ στόμα γαστρὸς ἀφικνῶνται πόνοι, δυσφορίαν
<lb/>ἐνθήσουσι μείζονα τῷ τραχήλῳ τε καὶ πήχεσιν. ἐὰν
<lb/>δ’ εἰς τὰ σκέλη, μεγάλως ὀνήσουσιν ὅλην τὴν νοσώδη διάθεσιν.
</p></div>

<div type="textpart" subtype="chapter" n="117">
<quote type="lemma" n="117">Οἱ ἐν πυρετοῖσιν ἐφιδροῦντες, κεφαλαλγέες, κοιλίης ἀπολελαμμένης,
<lb/>σπασμώδεες.</quote>

<pb n="760"/>

<p>Ἀπὸ βραχυτάτης προσδοκίας ἐνίοτε γράφει σπασμώδεις
<lb/>ἔσεσθαι. θεασάμενος γὰρ ἴσως ἅπαξ τινὰ τῶν οὕτως
<lb/>ἐχόντων σπασθέντα, πολλάκις δὲ οὐκ ἰδὼν ὅλον ὀλίγου δεῖν
<lb/>τὸ βιβλίον, εἰς παραφροσύνης καὶ σπασμοῦ πρόῤῥησιν ἀνάλωσεν.
<lb/>ἐὰν οὖν πιστεύσας αὐτῷ τις τοὺς ἐν πυρετῷ κεφαλαλγοῦντας
<lb/>μετ’ ἐφιδρώσεως καὶ κοιλίας ἐπεσχημένης ἀποφήνασθαι
<lb/>τολμήσῃ, σπασθήσεται πάνυ πολλάκις ἀποτυχὼν,
<lb/>ἅπαξ που τεύξεται.
</p></div>

<div type="textpart" subtype="chapter" n="118">
<quote type="lemma" n="118">Τὰ ὑποψάθυρα ὑγρὰ διαχωρήματα περιψύχοντα οὐκ ἀπύρως
<lb/>φλαῦρα, τὰ ἐπὶ τούτοισι ῥίγεα κύστιν καὶ κοιλίην
<lb/>ἐπιλαμβάνοντα ὀδυνώδεα. ἆρα τὸ κωματῶδες τούτοισιν
<lb/>ἔχειν τι σπασμῶδες; οὐκ ἂν θαυμάσαιμι.</quote>
<p><milestone unit="ed2page" n="782"/>Ψαθυρὰ διὰ μὲν τοῦ δ οἱ Ἀττικοὶ γράφουσι,
<lb/>διὰ δὲ τοῦ θ ἅπαντες οἱ ἄλλοι, τὰ κρέα τὰ τοῖς
<lb/>σκληροῖς καὶ ἰνώδεσι καὶ δυσδιαλύτοις καὶ δυσμασήτοις

<pb n="761"/>

ἐναντίως διακείμενα. μάλιστα δὲ γίνεται τοιαῦτα τὰ καλούμενα
<lb/>πρὸς τῶν πολλῶν σαχνὰ, μίαν ἡμέραν ἢ δύο τιθέμενα
<lb/>μετὰ τὸ σφαγῆναι τὸ ζῶον. ἕωλα δὲ εἰώθασι καλεῖν
<lb/>αὐτὰ οἱ Ἕλληνες, ἑωλίζειν τε τὸ οὕτως προσήπειν.
<lb/>ὅθεν καὶ σιτίον νέον ἄκρως εἴρηται τὸ ἐπὶ βραχὺ προσεωλισμένον.
<lb/>εὔδηλον γὰρ ἐκ τοῦ μετ’ αὐτὸ ῥηθέντος ὧδε· γέρουσι
<lb/>δὲ ἐς τέλος μεταβεβηκός. ἐγὼ μὲν οὖν ἐδήλωσα τίνα
<lb/>λέγουσιν οἱ ἄνθρωποι ψαθυρὰ, ἐπ’ ἐδεσμάτων, οὐ διαχωρημάτων
<lb/>ποιούμενοι τὸν λόγον. ὁ δὲ τοῦ βιβλίου συγγραφεὺς
<lb/>αὐτὸς ἦν δίκαιον εἰπεῖν ἡμῖν τίνα λέγει διαχωρήματα
<lb/>ὑποψάθυρα. δῆλον γὰρ ὅτι τὰ μετρίως ψαθυρὰ, πάντως
<lb/>γὰρ ἦν ἐκείνου χρεία ἡμῖν δηλῶσαι, τίνα λέγει τὰ ὑποψάθυρα.
<lb/>τῶν προφητῶν δ’ αὐτῶν διενεχθέντων ἀλλήλοις ἔτι
<lb/>μείζων ἡμῖν ἀπορία γίνεται τοῖς μὴ προφήταις. ὁ μὲν γάρ
<lb/>τις τὰ ὑγρὰ φήσει ἁπλῶς εἰρῆσθαι νῦν, ὁ δὲ τὰ ὑδατωδῶς
<lb/>ὑγρὰ πάχος καὶ σύστασιν οὐδεμίαν ἔχοντα. τινὲς δὲ

<pb n="762"/>

τὰ οἶον ἀλιπῆ, τινὲς δὲ τὰ οἷον ἄγλισχρα, τινὲς δὲ, οὐκ
<lb/>οἶδ’ ὅ τι δόξαν αὐτοῖς, τὰ μὴ μιγνύμενά φασιν ἑτέροις
<lb/>ὑγροῖς, ὥσπερ τοὔλαιον, ἄλλοι δὲ τὰ ἐν ὑγρῷ διαχωρήματι
<lb/>χολώδη καὶ ἄπεπτα συστρέμματα, τινὲς δὲ τὰ εὐδιάλυτα.
<lb/>καθάπερ εἰ καὶ ψάμμον ὕδατι δεύσειας, εἶτα σφίγξειας τοῖς
<lb/>δακτύλοις καταθεὶς, διαλυθεῖσαν εἴποις, καὶ δοκοῦσιν οὗτοι
<lb/>πιθανώτεροι τῶν ἄλλων εἶναι. τὰ δ’ αὐτὰ λέγουσιν αὐτοῖς
<lb/>δυνάμει καὶ οἱ τὰ μὴ γλίσχρα φάντες, ἅπερ εἴποι τις ἐν
<lb/>μιᾷ συνθέτῳ φωνῇ οἷον ἄγλισχρα. εἰ γὰρ ἀπὸ τῶν ψαθυρῶν
<lb/>ἐδεσμάτων ἐπὶ διαχωρήματα μεταφέρειν χρὴ τὴν
<lb/>ὁμοιότητα, πιθανώτερον ἂν εἴη λέγειν ψαθυρὰ, τὰ εὐδιάλυτα
<lb/>καὶ μηδεμίαν ἕνωσιν ἔχοντα δύσλυτον. ἀλλὰ τά γε
<lb/>τοιαῦτα διαχωρήματα γένοιτ’ ἂν καὶ ἀπ’ ἐδεσμάτων, ψαθυρὰν
<lb/>καὶ εὐδιάλυτον ἐχόντων τὴν οὐσίαν. εἶδον οὖν ἐγὼ
<lb/>ἐν ἀγρῷ παιδία κηπουροῦ, σίτου μὴ εὐποροῦντα, ἀπίων δ’
<lb/>εὐποροῦντα, ἐκ τῆς ἐκείνων ἐδωδῆς τοιαῦτα διαχωροῦντα·
<lb/>οἷα τὴν κέγχρον καὶ τὸν ἔλυμον ἐσθίοντες ἢ τοὺς κριθίνους
<lb/>ἄρτους, ὅμοια τούτοις ἀποπατοῦσιν. εἰ δ’ ἄρτους τις ἐκ

<pb n="763"/>

πυρῶν ἐσθίων, τοιαῦτα διαχωρήσειεν, ὑπονοήσειν χρὴ λεπτὴν
<lb/>καὶ διαλυτικὴν ὑγρότητα μεμίχθαι τοῖς ἀποπατήμασιν
<lb/>αὐτοῦ, κωλύουσαν ἀλλήλοις ἑνοῦσθαι. Διοσκορίδης δὲ ὥσπερ
<lb/>ἄλλα πολλὰ προχείρως ἐν τοῖς ἀσαφέσι βιβλίοις ὑπήλλαξεν,
<lb/>οὕτω καὶ τὰ ὑποψάθυρα μεταγράψας ἐποίησεν ὑποψέφαρα
<lb/>καί φησιν αὐτὸς οὕτως ὠνομάσθαι τὰ ὑπομελανίζοντα. τὸ
<lb/>γὰρ σκότος ψέφας εἰρῆσθαι καὶ παρὰ Πινδάρῳ. μετὰ δὲ
<lb/>τὴν τῶν ψαθυρῶν μαντείαν ἢ <milestone unit="ed1page" n="208"/>εἰκασίαν ἢ προπέτειαν,
<lb/>ὅ τι γὰρ ἄν τις ἐν τοῖς τοιούτοις ὡς βεβαίως
<lb/>ἐγνωκὼς ἀποφαίνηται προπετές ἐστιν, ἐπὶ τὰς ἑξῆς ἴωμεν
<lb/>λέξεις, ἐν αἷς ἐστι πρώτη περιψύχοντα οὐκ ἀπύρως. ὅπερ
<lb/>αὖ καὶ αὐτὸ βεβαίως γνῶναί τι βούλεται, προπετοῦς ἐστιν
<lb/>ἀνθρώπου. στοχαζόμενοι δὲ, ὥσπερ ἐπὶ πολλῶν ἄλλων
<lb/>ἐποιήσαμεν ἐν τῷδε τῷ βιβλίῳ καὶ περὶ τούτου φήσομεν
<lb/>εἰρῆσθαι περιψύχοντα μὴ ἀπύρως, τὰ κατὰ μὲν τὴν ἐκτὸς
<lb/>ἐπιφάνειαν περιψύχοντα, διὰ βάθους δὲ τοῦ σώματος αἴσθησιν
<lb/>ἔχοντα πυρώδους θερμασίας. ταῦτ’ οὖν φησιν εἶναι
<lb/>φαῦλα. τίς δ’ οὐκ οἶδεν ὅτι περιψυχόμενος μέν τις

<pb n="764"/>

τὸ δέρμα <milestone unit="ed2page" n="783"/>πυρώσεως δ’ αἰσθανόμενος ἐν τῷ βάθει
<lb/>φαύλως ἔχει καὶ χωρὶς τοῦ ζητῆσαι ἡμᾶς εἰ διεχώρησεν
<lb/>ὑποψάθυρα. τοῖς γὰρ ἐν τῷ προγνωστικῷ γεγραμμένοις
<lb/>ἀρκούμενοι πρὸς διάγνωσιν ἀγαθῶν τε καὶ κακῶν διαχωρημάτων
<lb/>οὐ σφαλησόμεθα. τούτοις δ’ ἐφεξῆς γέγραπται
<lb/>κατὰ τὴν προκειμένην ῥῆσιν ὧδε. τὰ ἐπὶ τούτοις ῥίγεα
<lb/>κύστιν καὶ κοιλίην ἐπιλαμβάνοντα ὀδυνώδεα. ζητεῖν οὖν
<lb/>πάλιν ἐνταῦθα ἡμᾶς ὁ συγγραφεὺς βούλεται τί σημαίνει τὸ
<lb/>ἐπιλαμβάνοντα. διὰ μὲν γὰρ τῶν ἔμπροσθεν ἀπολήψεις
<lb/>τὰς ἐπισχέσεις ὠνόμασε, νυνὶ δὲ τὰ ἐπιλαμβάνοντα γράψας
<lb/>ἐνίοις μὲν ἐπὶ τούτου φέρειν δοκεῖ τοὔνομα τὸ ἐπιλαμβάνοντα
<lb/>ταῖς ἀπολήψεσιν, ἐνίοις δὲ τὸ οἷον ἐπὶ πλέον
<lb/>ἐκτεινόμενα δηλοῦν. τὸ δὲ γε ὀδυνώδεα προσκείμενον ἱκανὸν
<lb/>ἐνδείξασθαι κάμνωσίν τινα δηλοῦσθαι διὰ τῆς ἐπιλαμβάνοντα
<lb/>φωνῆς. ἐπὶ οὖν μὲν τῶν ἄλλων συγγραμμάτων
<lb/>τὰ πλεῖστα τῶν ἀπορουμένων ἐκ τῶν ἐπιφερομένων γινώσκεται.
<lb/>κατὰ δὲ τὸ βιβλίον τοῦτο μεῖζον ἀεὶ τοῦ πρόσθεν

<pb n="765"/>

ἐπιφέρεται ζήτημα, καθάπερ καὶ νῦν εἰπόντος αὐτοῦ, ἆρα
<lb/>τὸ κωματῶδες; ἤτοι γὰρ τοιοῦτόν ἐστιν ὅ φησιν ἐν τούτοις
<lb/>τοῖς εἰρημένοις ἢ ἅπασί τε καὶ τοῖς ὑστέροις. καὶ γὰρ καὶ
<lb/>τοῦτο δῆλον, τὶ κωματῶδες πάθημα συνυπάρχον τι ἔχειν
<lb/>καὶ σπασμῶδες, ὡς ἐν ᾧ μὲν αὐτὸ καὶ συνυπῆρξεν, ὅτι τοῖς
<lb/>εἰρημένοις ἕπεται τὸ κωματῶδες. ἀλλ’ οὐδέτερον τούτων
<lb/>οὔτ’ ἀναγκαῖόν ἐστιν οὔθ’ ὡς ἐπὶ πολύ. καὶ μέντοι καὶ
<lb/>αὐτὸς ὁμολογεῖ. προσέθηκε γὰρ τὸν ἀπορητικὸν ἆρα σύνδεσμον,
<lb/>οὔτ’ ἐπιπεφώνηκεν αὐτῷ τὸ οὐκ ἂν θαυμάσαιμι.
<lb/>γέγραπται γὰρ οὕτως ἐν τοῖς πλείστοις καὶ ἀξιοπίστοις ἀντιγράφοις,
<lb/>ὥσπερ οὖν καὶ κατ’ ἄλλα τινὰ, μηδ’ ὅλως γεγραμμένον
<lb/>εὑρίσκεται.
</p></div>

<div type="textpart" subtype="chapter" n="119">
<quote type="lemma" n="119">Τὰ ἐν ὀξέσι ἐμετωδέως ἑλκόμενα φλαῦρα καὶ αἱ λευκαὶ
<lb/>διαχωρήσιες δύσκολοι. ἄγλισχρα ἐκ τούτων διεξελθόντα
<lb/>ἐξίστανται καύματι πολλῷ, οἱ ἐκ τούτων κωματώδεες

<pb n="766"/>

νωθροὶ ἀπογίνονται· τὰ ἐκ τοιούτων μακροτέρως ἐπινοσέει.
<lb/>ἆρα περὶ κρίσιν οὗτοι ξηρώδεες δύσπνοοι;</quote>
<p>Τὰ ἐν ὀξέσι, φησὶν, ἐμετωδῶς ἑλκόμενα φλαῦρα. τοιοῦτον
<lb/>δέ τι καὶ πρόσθεν ἐγέγραπτο καὶ ἡμεῖς ἐπὶ τῶν ὁμοίων
<lb/>λέγειν ἀναγκαζόμεθα. προσθήσω δὲ νῦν κἀκεῖνο πρότερον
<lb/>οὐκ εἰρημένον, ἡνίκα ἔφασκον ἀποτρίψασθαι τὰ λυποῦντα
<lb/>τῆς γαστρὸς ὁρμώσης γίγνεσθαι τὴν ναυτίαν. τινὲς δὲ
<lb/>καὶ διὰ φλεγμονὴν αὐτῆς εἰρήκασι ναυτιώδη γίγνεσθαι διάθεσιν,
<lb/>ὅπερ ἐμπεριέχεται τῷ πρόσθεν εἰρημένῳ λόγῳ τῷ
<lb/>καθόλου. φλεγμονὴ γὰρ εἰ κατὰ τὸν ἑαυτῆς λόγον ἐποίει
<lb/>ναυτίαν, οὐκ ἂν εὑρίσκετό ποτε φλεγμαίνουσα χωρὶς ναυτίας.
<lb/>συμπίπτει δὲ αὐτῇ τὸ σύμπτωμα τοῦτο φλεγμαινούσῃ
<lb/>ποτὲ κατὰ διττὸν τρόπον, ἕνα μὲν ὅταν ἀποῤῥέοντές τινες
<lb/>ἰχῶρες ἐκ τῶν φλεγμαινόντων μορίων εἰς τὴν ἐντὸς εὐρυχωρίαν
<lb/>ἀθροιζόμενοί τε κατ’ αὐτὸ τὸ χωρίον ἀνιῶσιν αὐτῆς
<lb/>τὸ στόμα, καθ’ ἕτερον δ’, ὅταν ἐπίμικτος ἡ διάθεσις

<pb n="767"/>

γίνηται, δυοῖν ἀλλήλαις ἐπιπλεκομένων διαθέσεων, ἐν ἑκατέρᾳ
<lb/>κατὰ μόνας γίνεται. τῆς οὖν τὸ ναυτιῶδες σύμπτωμα ποιούσης
<lb/>διαθέσεως ἐπιπλακείσης τῇ φλεγμονῇ διὰ τὴν ἑτέραν
<lb/>αὐτῶν οἱ κάμνοντες γίνονται ναυτιώδεις, οὐ διὰ τὴν φλεγμονήν.
<lb/><milestone unit="ed2page" n="784"/>συμβαίνει δ’ ἐνίοτε μὲν ἐπὶ μετρίαις ναυτίαις
<lb/>ἔμετον αὐτίκα συμπίπτειν, ἐνίοτε δὲ συνταράττεσθαι
<lb/>μὲν ἐπὶ πλεῖστόν τε καὶ πυκνὸν, ἐμεῖν δ’ ἤτοι μηδὲν ἢ
<lb/>παντάπασιν ὀλίγον, ὅπερ ἐστὶν εἰκάσαι τὸ ἐμετωδῶς ἑλκόμενα
<lb/>δηλοῦν, ὅπερ εἴρηται κατὰ τὴν προκειμένην ῥῆσιν ἐν
<lb/>ἀρχῇ. μοχθηρὸν δ’ ἐστὶν οὐχ ὡς σημεῖον μόνον, ἀλλὰ καὶ
<lb/>ὡς αἴτιον τὸ τοιοῦτον σύμπτωμα. καθ’ ὅσον μὲν γὰρ ἐνδείκνυται
<lb/>κακοχυμίαν δυσέκκριτον ἐν τῷ στόματι τῆς κοιλίης
<lb/>περιέχεσθαι, κατὰ τοῦτο σημεῖόν ἐστι μοχθηρόν. ὅτι δὲ
<lb/>συνεχέσι σπαραγμοῖς ἀνιᾷ τὴν γαστέρα, κατὰ τοῦτο πάλιν
<lb/>ὡς αἴτιον αὐτῆς γενήσεται, τῆς μὲν οὐκ οὔσης φλεγμονῆς
<lb/>ὡς γενέσθαι νῦν, τῆς δ’ ἔμπροσθεν οὔσης ὡς αὐξηθῆναι.
<lb/>ἀλλὰ καὶ αἱ λευκαὶ διαχωρήσεις, φησὶ, δύσκολοι. τοῦτο δ’

<pb n="768"/>

ἔνιοι μὲν ἀπὸ τοῦ προειρημένου χωρίζουσιν, ἔνιοι δ’ ἐκείνῳ
<lb/>συνάπτουσιν. εἰρήκαμεν δὲ ὅπερ ἐπὶ τῶν προειρημένων διὰ
<lb/>τῶν ἔμπροσθεν αὐτὸ καὶ περὶ τούτων. λευκαὶ γὰρ αἱ διαχωρήσεις
<lb/>γίνονται, μὴ καταῤῥεούσης ἐξ ἥπατος εἰς τὴν
<lb/>γαστέρα χολῆς. ἀλλὰ τοῦτό γε καὶ καθ’ ἑαυτὸ δύναται καὶ
<lb/>μετὰ τοῦ προειρημένου συστῆναι. διὰ μέντοι τὸ μιγνύειν
<lb/>αὐτὸν ἀλλήλοις πολλὰ τῶν ἑτερογενῶν, ἔξεστι τοῖς ἀναγινώσκουσι
<lb/>συνάπτειν αὐτὰ καὶ χωρίζειν ἀπ’ ἀλλήλων. ἀλλὰ τό
<lb/>γ ἐφεξῆς τοῖς λευκοῖς διαχωρήμασι γεγραμμένον, ἄγλισχρα
<lb/>ἐκ τούτων διεξελθόντα ἐξίστανται καύματι πολλῷ, τῶν ἅπαξ
<lb/>ἴσως ἢ δὶς ἑωραμένων ἐστὶν αὐτῷ, μηδεμίαν ἀναγκαίαν
<lb/>ἔχοντα τῆς ἀκολουθίας αἰτίαν, ἀλλ’ ὡς εἴρηται πολλάκις
<lb/>ἤδη, γίνεσθαι δυνάμενα, ποτὲ μὲν τῷ μεθίστασθαι τοὺς
<lb/>λυποῦντας χυμοὺς, ποτὲ δὲ τῷ μερίζεσθαι, ποτὲ δὲ τῷ
<lb/>πλείονας ἐπιλαμβάνειν τόπους, αὐξανομένης τῆς διαθέσεως.
<lb/>ἔτι δὲ μᾶλλον οὐδὲ κωματώδεις αὐτοὺς γενέσθαι τῶν ἀναγκαίων
<lb/>ἐστὶν, ἀλλὰ τῶν ἐνδεχομένων. τοῦτο δὲ καὶ αὐτὸς
<lb/>ὡμολόγησεν εἰπὼν, ἆρά γε ἐκ τοιούτων κωματώδεες; ἐφάνη

<pb n="769"/>

γοῦν αὐτὸ διὰ τῶν ἔμπροσθεν ἀεὶ προσγράφων, ἐφ’ ὧν οὐδ’
<lb/>αὐτὸς ἀποφήνασθαί τι τολμᾷ. καὶ μέντοι καὶ τἄλλα τὰ
<lb/>ἐφεξῆς ἄχρι τέλους τῆς ῥήσεως ὁμοίως ἔχει τὴν ἀτοπίαν,
<lb/>ὡς ἴσως ἐχρῆν ἡμᾶς ἤδη πεπαῦσθαι τῆς ἐξηγήσεως τῶν
<lb/>ὑπολοίπων ἐν τῷ βιβλίῳ ῥήσεων. τοῖς μὲν γὰρ ἀκριβῶς
<lb/>ἐκμεμαθηκόσι τίνα τε ἐν τοῖς Ἱπποκράτους γέγραπται βιβλίοις,
<lb/>ὅσα τε κατὰ τὰς ἐξηγήσεις αὐτῶν ὑπ’ ἐμοῦ λέλεκται,
<lb/>γινώσκειν ὑπάρχει τίνα μέντοι τῶν σημείων ἔγραψεν, ἵνα
<lb/>ἔχῃ τὴν προγνωστικὴν ὡσαύτως ἔχουσαν ἀεὶ, τίνα δ’ ὡς
<lb/>τὸ πολὺ, τίνα δ’ ἀμφίβολον ἢ σπάνιον, ἔτι τε τὰς ἐν τούτοις
<lb/>αὐτοῖς, ἐν τῷ μᾶλλόν τε καὶ ἧττον διαφορὰς, ὥστ’
<lb/>οὐδὲν ἐμοῦ πρὸς τὰ παρόντα δέονται. τοῖς δὲ πρὶν ἐκεῖνα
<lb/>μαθεῖν ἐπὶ ταῦτα ἐλθοῦσι μακροῦ πάνυ λόγου καθ’ ἕκαστον
<lb/>αὐτῶν ἐστι χρεία, ὥστε μὴ τριῶν, ἀλλὰ τριάκοντα
<lb/>δεηθῆναι βιβλίων. ἐγὼ μὲν οὖν τὰς ἐν τοῖς πιστοῖς τῶν
<lb/>ἀντιγράφων ὁμολογουμένας γραφὰς ἐν τῇ προκειμένῃ ῥήσει
<lb/>διῆλθον. εἰσὶ δὲ καὶ ἄλλαι πολλαὶ γραφαὶ, ἄλλαι ἄλλως

<pb n="770"/>

ὡς ἂν ἐθελήσωσιν, ἀλλ’ εἰς ἄπειρον, ὡς ἔφην, μῆκος ἐκπεσεῖν
<lb/>ἀναγκασθήσομαι πασῶν μνημονεύων.
</p></div>

<div type="textpart" subtype="chapter" n="120">
<quote type="lemma" n="120"><milestone unit="ed1page" n="209"/>Τὰ ἐξ ὀσφύος εἰς τράχηλον καὶ κεφαλὴν ἀναδιδόντα
<lb/>καὶ παραλύσαντα, παραπληκτικὸν τρόπον σπασμώδεα
<lb/>παρακρουστικὰ, ἆρά γε καὶ λύεται τὰ τοιαῦτα σπασμῷ;
<lb/>ἐκ τῶν τοιούτων ποικίλως διανοσέουσι καὶ διὰ τῶν
<lb/>αὐτῶν ἰόντες.</quote>
<p><milestone unit="ed2page" n="785"/>Καὶ κατὰ ταύτην τὴν ῥῆσιν ἄδηλόν ἐστιν
<lb/>ὅπως ἀναγινώσκειν ἡμᾶς ὁ γράψας ἠβουλήθη, πότερον ἐφεξῆς
<lb/>ἅπαντα συνάπτοντας τὰ συμπτώματα, κἄπειτα ἐπ’ αὐτοῖς
<lb/>λέγοντας, ἆρά γε καὶ τὰ τοιαῦτα λύεται σπασμῷ ἢ
<lb/>μέχρι τοῦ παραλύσαντα παραπληκτικὸν τρόπον ἐφεξῆς ἀναγνῶναι,
<lb/>εἶτα διασιωπήσαντας, πάλιν ἐφεξῆς εἰπεῖν, σπασμώδεα
<lb/>παρακρουστικά. τινὲς μὲν γὰρ οὕτως, τινὲς δ’
<lb/>ἐκείνως ἀνέγνωσαν. ἐφεξῆς γάρ φησιν, ἆρά γε καὶ τὰ τοιαῦτα

<pb n="771"/>

λύεται σπασμῷ; τὸ μὲν οὖν τὰ σπασμώδη λύεσθαι σπασμῷ
<lb/>τῶν ἀτόπων ἐστὶ, τὰ δὲ προειρημένα λύεσθαι σπασμῷ
<lb/>πιθανώτερον ἄν τις ἀκούσειεν. ἔστι δὲ τὰ προειρημένα
<lb/>ταυτὶ τὰ ἐξ ὀσφύος εἰς τράχηλον καὶ κεφαλὴν ἀναδιδόντα,
<lb/>παραλύσαντα παραπληκτικὸν τρόπον, ὕστερον γενέσθαι σπασμώδη
<lb/>καὶ γενόμενα τοιαῦτα λῦσαι τὴν παραπληγίαν. ταῦτα
<lb/>γὰρ ἔχειν τινὰ νοῦν φαίνεται, διὰ τὸ τὴν παραπληγίαν
<lb/>τοιοῦτον πάθος ὑπάρχειν ἑνὸς μορίου τοῦ σώματος, ὁποῖόν
<lb/>ἐστιν ἡ παραπληξία τοῦ παντός. τούτῳ γ’ ἐναντιώτατον
<lb/>εἶναι κατά γε τὴν κίνησιν αὐτὴν πάθημα τὸν σπασμόν.
<lb/>ἀκίνητα γὰρ ἐργαζομένης τὰ πεπονθότα μόρια τῆς παραπληγίας,
<lb/>ὁ σπασμὸς εἰς κίνησιν ἄγων σφοδροτέραν τοῦ κατὰ
<lb/>φύσιν, ὡς διασείεσθαι αὐτὰ βιαίως, εἰ ἔμφραξις ἢ σφήνωσις
<lb/>ὑγρῶν ἢ παχέων ἢ γλίσχρων ἐν τοῖς νεύροις εἴη, κατὰ
<lb/>τοῦτο δόξειεν ὠφελεῖν τὴν παραπληγίαν. τὸ δ’ ἐπὶ τῇ τελευτῇ
<lb/>τῆς ῥήσεως εἰρημένον· ἐκ τῶν τοιούτων ποικίλως
<lb/>διανοσέουσι καὶ διὰ τῶν αὐτῶν ἰόντες, θεάσασθαί μοι δοκεῖ
<lb/>γεγονὸς ἐπί τινος. εἶδον οὖν ἅπαξ κἀγὼ παραπλησίως

<pb n="772"/>

τινὰ διατεθέντα καὶ μετάπτωσιν ἔχοντα ποικίλως ἄλληλα
<lb/>διαδεχομένων τῶν συμπτωμάτων, ἐγένετο δὲ κἀκείνῳ ταῦτα,
<lb/>προηγησαμένων ἀλγημάτων ὀσφύος καὶ τραχήλου καὶ κεφαλῆς,
<lb/>ἐφ’ οἷς ἡ χεὶρ ὅλη δυσαίσθητός τε καὶ δυσκίνητος ἦν,
<lb/>ὥσπερ γε καὶ κατὰ ταύτην τὴν ῥῆσιν εἴρηται παραπληκτικὸν
<lb/>τρόπον, οὐκ οὔσης ἀκριβοῦς παραπληγίας, εἶτα σπασμὸς
<lb/>ἐπιγενόμενος αἰσθητικωτέραν τε καὶ πρὸς τὰς κινήσεις
<lb/>ἑτοιμοτέραν αὐτὴν εἰργάσατο. παυσαμένου δὲ τοῦ
<lb/>σπασμοῦ κατὰ βραχὺ πάλιν ἐγένετο χείρων, εἶτα καὶ τὰ
<lb/>κατ’ ὀσφὺν καὶ τράχηλον καὶ κεφαλὴν αὖθις ἀλγήσας, ἀθρόαν
<lb/>ἔσχεν αὔξησιν τῆς κατὰ τὴν χεῖρα παραπληγίας, εἶτ’ αὖθις
<lb/>σπασμὸν εἶχε πάλιν οὐ σμικρόν.
</p></div>

<div type="textpart" subtype="chapter" n="121">
<quote type="lemma" n="121">Οἱ ἐν ὑστερικαῖς ἀπύρως σπασμοὶ εὐχερεῖς, οἷον καὶ
<lb/>Δορκάδι.</quote>

<pb n="773"/>

<p>Κἀνταῦθα τὸ γινωσκόμενον ἡμῖν ἐφαρμόζομεν τῇ ῥήσει
<lb/>μηδὲν ἀπ’ αὐτῆς διδασκόμενοι. τὸ γὰρ εὐχερὲς ὄνομα τῶν
<lb/>ἀμφιβόλων ἐστὶν ὅσον ἐφ’ ἑαυτῷ. δύναται γοῦν τις ἀκούειν
<lb/>ἐξ αὐτοῦ καὶ τὸ εὔλογον τῆς γενέσεως τῶν ἐπὶ ὑστερικοῖς
<lb/>παθήμασι γινομένων σπασμῶν. δύναται δὲ καὶ τὸ ἀκίνδυνον
<lb/>αὐτῶν εἰρῆσθαι, ὥστε αὐτὴ μὲν ἡ ῥῆσις οὐδὲν διδάσκει,
<lb/>καθάπερ οὐδ’ ἄλλος τις λόγος ἀμφίβολος. οἱ φθάνοντες
<lb/>δ’ ἐπίστασθαι τὴν ἐν τοῖς λεγομένοις πράγμασιν
<lb/>ἀλήθειαν, ἐφαρμόττουσιν ἑνὶ μέρει τῆς ἀμφιβολίας, ἐνίοτε
<lb/>δὲ καὶ δυσὶν, ὥσπερ καὶ νῦν ἀναγινώσκουσιν οὗτοι. ταῖς
<lb/>γὰρ ὀνομαζομέναις ὑστερικαῖς γυναιξὶν, αἳ ταῖς ὑστερικαῖς
<lb/>πνίξεσιν ἁλίσκονται καὶ γίνονται <milestone unit="ed2page" n="786"/>συνεχεῖς ὅλου τοῦ
<lb/>σώματος συνολκαὶ σπασμώδεις καὶ οὐχ ὁμοίως ἔχουσι τοῖς
<lb/>ἄλλοις σπασμοῖς κίνδυνον. ἐπεὶ δὲ καὶ ταῖς μεγάλαις τῆς
<lb/>μήτρας φλεγμοναῖς ἐνίοτε σπασμοὶ συνεδρεύουσι, τούτων
<lb/>ἀφώρισε τοὺς νῦν εἰρημένους, προσθεὶς τῇ ῥήσει τὸ ἀπύρως,
<lb/>ὅπερ ἐστὶ χωρὶς πυρετοῦ. πρόδηλον γὰρ ὅτι ταῖς
<lb/>φλεγμοναῖς τῆς μήτρας μεγάλαις ἕπονται πυρετοὶ, ἀλλ’ οὐδὲ

<pb n="774"/>

γίνονται πολλάκις, ἐπὶ φλεγμονῇ μήτρας οἱ σπασμοὶ γενόμενοι
<lb/>κινδυνώδεις εἰσὶ.
</p></div>

<div type="textpart" subtype="chapter" n="122">
<quote type="lemma" n="122">Κύστις ἀποληφθεῖσα ἄλλως τε καὶ μετὰ κεφαλαλγίης ἔχει
<lb/>τι σπασμῶδες. τὰ ναρκωδῶς ἐν τούτοισιν ἐκλυόμενα δύσκολα,
<lb/>οὐ μὴν ὀλέθρια. ἆρά γε καὶ παρακρουστικὸν τὸ
<lb/>τοιοῦτον;</quote>
<p>Ἀπόληψιν οὔρων ὥσπερ καὶ διαχωρημάτων εἴωθεν
<lb/>ἀντὶ τῆς ἐπισχέσεως ὀνομάζειν. ἔχειν οὖν φησί τι σπασμῶδες
<lb/>αὐτὴν ἐν ἴσῳ τῷ δύνασθαι σπασμόν ποτε ἐργάσασθαι
<lb/>καὶ μάλισθ’ ὅταν ἄλγημα προσγένηται κεφαλῇ, δηλοῖ
<lb/>γὰρ ἐν συμπαθείᾳ τῆς κύστεως τὴν τῶν νεύρων ἀρχὴν
<lb/>γεγονέναι. τὸ δ’ ἐπιφερόμενον τούτῳ κατὰ τὴν ῥῆσιν, ἐν
<lb/>ᾧ τὰ ναρκωδῶς ἐν τούτοισιν ἐκλυόμενα γέγραπται, διττῶς
<lb/>ἐξηγήσαντο. τινὲς μὲν ἐπ’ αὐτῶν τῶν οὔρων εἰρῆσθαι φάσκοντες,
<lb/>ὡς εἰ ἐκ τῆς ἐπισχέσεως ναρκωδῶς ἐκκριθῇ. βούλονται

<pb n="775"/>

γὰρ ἀντὶ τοῦ ἐκκρινόμενα ἐκλυόμενα λελέχθαι, τινὲς
<lb/>δὲ ἐπὶ μορίων τοῦ σώματος ἤκουσαν φάναι ἐκλύεσθα, τινὲς
<lb/>δ’ ἐφ’ ὅλου τοῦ σώματος, ἵνα φήσωμεν αὐτὸ κατὰ μὲν τὴν
<lb/>αἴσθησιν ναρκῶδες, κατὰ δὲ τὴν προαιρετικὴν κίνησιν ἔκλυτον
<lb/>γεγονέναι. ταῦτ’ οὖν βούλονται δύσκολα μὲν ἐν ἴσῳ
<lb/>τῷ ἀκίνδυνα λελέχθαι, οὐ μὴν ὀλέθριά γε. εἰ δὲ κατὰ τὴν
<lb/>τελευτὴν τῆς ῥήσεως ἀπορώτερον ἀποφαίνεται, παρακρουστικὸν
<lb/>εἶναι τὸ τοιοῦτον ἢ μὴ, πολλάκις μεμαθήκαμεν αὐτοῦ
<lb/>τὴν γνώμην ἐν οἶς ἀπορεῖ.
</p></div>

<div type="textpart" subtype="chapter" n="123">
<quote type="lemma" n="123">Ἆρά γε καὶ περὶ κρόταφον ὀστέων διακοπαὶ σπασμὸν ἐπικαλέονται;
<lb/>ἢ τὸ μεθύοντα πληγῆναι ἢ τὸ ῥυῆναι πολὺ ἐν
<lb/>ἀρχῇσι; εἰ τοῦτο ποιεῖ σπασμώδεα;</quote>
<p>Τὸ μὲν ἐπὶ τῷ τέλει τῆς ῥήσεως εἰρημένον σπασμώδεα
<lb/>κατά τινα τῶν ἀντιγράφων οὐ πρόσκειται, διαφέρει δ’

<pb n="776"/>

οὐδὲν ὡς πρὸς τὴν διάνοιαν, εἰ καὶ μὴ προσκέοιτο, συνυπακούεται
<lb/>τῷ κατ’ ἀρχὴν εἰρημένῳ, σπασμὸν ἐπικαλέονται.
<lb/>προφανῶς οὖν ἐδήλωσεν ἐνταῦθα τὸ φανὲν αὐτὸ καθ’ ἕκαστον
<lb/>ἄῤῥωστον, ὅταν ἄξιον εἶναι αὐτῷ δόξῃ γραφῆς ἑρμηνεύειν,
<lb/>εἶτα ἐνίοτε μὲν ἀποφαινόμενος ὡς καθολικὸν, ἐνίοτε
<lb/>δὲ διαπορῶν, ὥσπερ καὶ νῦν ἐπί τινος διακοπέντος ὀστοῦ
<lb/>τῆς κεφαλῆς κατὰ κρόταφον, ὃς ἐμέθυσε μὲν ἡνίκα ἐπλήγη,
<lb/>παραχρῆμα δὲ αἱμοῤῥαγήσας ἰσχυρῶς ὕστερον ἐσπάσθη.
<lb/>τριῶν οὖν αὐτῷ προσγενομένων, ἑνὸς μὲν τῆς κατὰ τὸν κρόταφον
<lb/>διακοπῆς, δευτέρου δὲ τοῦ μεθύοντος γενέσθαι τοῦτο
<lb/>καὶ τρίτου τῆς αἱμοῤῥαγίας ζητεῖ, διὰ τί τούτων ὁ σπασμὸς
<lb/>ἐγένετο. <milestone unit="ed2page" n="787"/>καὶ τοίνυν ἀποκρινοῦμαι ἂν <milestone unit="ed1page" n="210"/>
<lb/>ῥᾳδίως αὐτῷ. περὶ μὲν τῆς κατὰ τὸν κρόταφον διακοπῆς
<lb/>Ἱπποκράτης λέγει ὅτι καὶ πληγαὶ καίριοι καὶ καροῦσαι αἱ
<lb/>κροταφῖται γίνονται, καὶ μέντοι καὶ ὅτι ἐν σπασμοῖς καὶ
<lb/>τετάνοις οἱ κροταφῖται μύες πρῶτοι πάσχουσι. περὶ δὲ
<lb/>τῆς μέθης τὸν ἀφορισμὸν ἐκεῖνον εἰρῆσθαι, ἢν μεθύων τις

<pb n="777"/>

ἐξαίφνης ἄφωνος γένηται, σπασθεὶς ἀποθνήσκει. περὶ δὲ
<lb/>τῆς αἱμοῤῥαγίας, ὅτι σπασμὸς γίνεται ὑπὸ πληρώσεως ἢ
<lb/>κενώσεως, ἀλλ’ οὐχὶ τοῦ παντὸς σώματος, ἀλλὰ τῶν νεύρων
<lb/>αὐτῶν, ὅθεν ἐφ’ αἱμοῤῥαγίᾳ οὐ σπῶνται, πλὴν εἰ καταψυχθείη
<lb/>ἤτοι διὰ τὴν τῶν παραμενόντων ἀμέλειαν ἢ τὸ
<lb/>καταπαύειν ἐθέλειν τὴν αἱμοῤῥαγίαν διὰ τῶν ψυκτηρίων
<lb/>βοηθημάτων.
</p></div>

<div type="textpart" subtype="chapter" n="124">
<quote type="lemma" n="124">Ἐν ἱδρῶτι πτύελα παραῤῥέοντα πυρετώδει ἐόντι ἀήθεα.
<lb/>ἆρά γε τουτέοισιν ἐπί τινας ἡμέρας κοιλίαι καθυγραίνονται;
<lb/>οἶμαι. ἆρά γε τούτοισιν εἰς ἄρθρον ἀπόστημα
<lb/>ἔσεσθαι;</quote>
<p>Τινὲς τὸ πέρας τῆς προτέρας ῥήσεως ἀρχὴν ταύτης
<lb/>ποιοῦνται διττῶς, ἔνιοι μὲν μετὰ τοῦ ἄρθρου, τὰ σπασμώδεα
<lb/>ἐν ἱδρῶτι πτύελα παραῤῥέοντα, διαφέρει δ’ οὐδὲν ὡς
<lb/>πρὸς τὴν διάνοιαν, ἐάν τε προσθῇ ἐάν τε ἀφέληται τὸ

<pb n="778"/>

ἄρθρον. τὸ μέντοι προτάξαι τῶν ἐφεξῆς λεγομένων τὰ
<lb/>σπασμώδεα μεγάλην ἐξαλλαγὴν ποιεῖ τῆς διανοίας. καὶ
<lb/>ταύτης γε ἔτι μᾶλλον κατὰ τὴν ἑτέραν γραφὴν, ἥν τινες
<lb/>τῶν νεωτέρων ἔγραψαν, ἀντὶ τοῦ ἐν ἱδρῶτι ποιήσαντες ὄνομα
<lb/>σύνθετον ἀνιδρωτὶ, τουτέστι τὸ μὴ ἐν ἱδρῶτι ἢ ἄνευ
<lb/>τοῦ ἱδρώττειν. εἰ μὲν οὖν πολλάκις ἐν πολλαῖς ῥήσεσι τὰ
<lb/>μηδὲ εἰς τὴν πρόῤῥησιν συντελοῦντα τοῖς συντελοῦσιν ἀντέγραφεν,
<lb/>ἄντικρυς ἂν ἐμεμψάμην τοὺς προγράψαντας ἢ προτάξαντας
<lb/>τῇ ῥήσει τὰ σπασμώδεα. προστιθέντος δ’ αὐτοῦ
<lb/>καὶ τοῦ μηδὲν συντελοῦντος, συγγινώσκω τοῖς γράψασι τὰ
<lb/>σπασμώδεα, καίτοι μηδὲν ἀξιόλογον εἰς τὰ παρόντα συντελεῖ.
<lb/>τὰ γὰρ ἐν πυρετοῖς ἅμα τοῖς ἀκρίτοις ἱδρῶσι παραῤῥέοντα
<lb/>πτύελα διὰ πλῆθος ἄμετρον ἢ διὰ ἀῤῥωστίαν τῆς
<lb/>δυνάμεως γίνεται, καὶ διὰ τοῦτό ἐστιν ἀήθη, καθάπερ εἰ
<lb/>καὶ εὔτροπά τις εἶπεν. ἀλογωτέρα δέ τις γένοιτ’ ἂν ἡ διάνοια,
<lb/>γραφόντων ἡμῶν ἀνιδρωτί. καίτοι οἱ μεταθέντες τὴν
<lb/>παλαιὰν γραφὴν, ὥς τι σοφώτερον εὑρηκότες οὕτως ἔγραψαν,

<pb n="779"/>

ἀντὶ τοῦ ἐν ἱδρῶτι ποιήσαντες αὐτό. τὸ δὲ ἆρά γε
<lb/>τούτοισιν ἐπὶ τινας ἡμέρας κοιλίαι καθυγραίνονται; τεθεαμένος
<lb/>ἐπ’ ἀῤῥώστου δηλονότι γενόμενον οὕτως ἔγραψε, ζητῶν
<lb/>εἰ πολλοῖς δύναται τοῦτο συμβαίνειν, ἀποκρίνασθαι δ’
<lb/>αὐτῷ βεβαίως, ὅσον ἐπὶ τοῖς εἰρημένοις οὐδὲν ἔχομεν. ὅπως
<lb/>γὰρ ἔχει τὰ ἄλλα τῷ τοιούτῳ ἀῤῥώστῳ, χρὴ προσδιορίσασθαι,
<lb/>περὶ ὧν οὐδὲν εἴρηκε. κατὰ δὲ τὸν αὐτὸν τρόπον
<lb/>καὶ περὶ τῶν ἀποστησαμένων εἰς ἄρθρα· μεμάθηκας γὰρ
<lb/>ἐκ τίνων σημείων χρὴ τὰ τοιαῦτα διορίζεσθαι, περὶ ὧν
<lb/>οὐδὲν εἴρηται νῦν.
</p></div>

<div type="textpart" subtype="chapter" n="125">
<quote type="lemma" n="125">Τὰ ἐπ’ ὀλίγον θρασέως παρακρούοντα μελαγχολικά. ἢν δὲ
<lb/>ἀπὸ γυναικείων ᾖ θηριώδεα, ἐπὶ πλείω <milestone unit="ed2page" n="788"/>δὲ ταῦτα
<lb/>συμπίπτει, ἆρά γε καὶ σπασμώδεες αὗται; ἆρά γε καὶ
<lb/>αἱ μετὰ κάρου ἀφωνίαι, σπασμώδεες αὗται; οἷον τῇ τοῦ
<lb/>σκυτέως θυγατρὶ ἤρξατο γυναικείων παρεόντων.</quote>

<pb n="780"/>

<p>Τίνα μὲν ὀνομάζει μελαγχολικὴν παραφροσύνην ἔμπροσθεν
<lb/>εἶπον αὐτῆς ταύτης ἧς νῦν εἶπε ῥήσεως, τὴν ἀρχὴν
<lb/>αὐτοῦ γράψαντος. ὁ δὲ ἐνεστὼς λόγος ἐστὶν, ὡς αὐτὸς
<lb/>ὡμολόγησεν, ἑωρακότος αὐτοῦ τὴν τοῦ σκυτέως θυγατέρα
<lb/>ἐξ ἐπιμηνίων ἐπισχέσεως παρακρούσασαν θηριωδῶς. ἐνεδείξατο
<lb/>δὲ διὰ τῆς φωνῆς ταύτης ἐπίτασιν τοῦ μελαγχολικοῦ.
<lb/>ἑτοίμων γὰρ ὄντων εἰς τὸ κακουργεῖν τοὺς πέλας
<lb/>τῶν μελαγχολικῶς παρακρουόντων, ὅταν μεγάλας ποιῶνται
<lb/>τὰς κακουργίας, θηριώδεις αὐτὰς ὀνομάζει. ἀλλὰ τὸ ἐξ
<lb/>ἐπισχέσεως τῆς ἐμμήνου καθάρσεως τοιαύτην γίνεσθαι
<lb/>παραφροσύνην οὔτε παντελῶς ἀληθὲς οὔθ’ ὡς τὸ πολύ.
<lb/>μελαγχολικοῦ γὰρ ὄντος τοῦ αἵματος τὸ ἐπὶ τὸν ἐγκέφαλον
<lb/>ἰέναι τοιαύτην ἐργάζεται παρακοπὴν, πικροχόλου δὲ
<lb/>οὐκέτι τοιαύτην, ἀλλὰ τὴν συνήθως γινομένην. εἰ δὲ φλεγματῶδες
<lb/>ᾖ τὸ πλῆθος, καταφορὰν καὶ λήθαργον μᾶλλον
<lb/>ἐργάσεται, μικτὸν δὲ εἴπερ ἐκ τούτων εἴη, μικτὴν καὶ τὴν
<lb/>διάθεσιν ἐκ καταφορᾶς καὶ ἀγρυπνίας ἢ παρακοπῆς ἀποτελέσει.
<lb/>ὥσπερ δὲ οὐδὲν τούτων ἐστὶ καθολικὸν αὐτοῖς, οὕτως

<pb n="781"/>

οὐδὲ τῶν ἐφεξῆς εἰρημένων οὐδὲν, ὅσα τῇ τοῦ σκυτέως
<lb/>ἔγραψε συμβῆναι θυγατρί.
</p></div>

<div type="textpart" subtype="chapter" n="126">
<quote type="lemma" n="126">Οἷσιν ἐν σπασμώδεσιν ὀφθαλμοὶ ἐκλάμπουσιν ἀτενέως, οὔτε
<lb/>παρ’ ἑωυτοῖσίν εἰσιν, διανοσέουσί τε μακροτέρως.</quote>
<p>Τὸ παρ’ ἑωυτοῖσιν ἔνιοι γράφουσι παρὰ σφίσιν αὐτοῖς
<lb/>εἰσιν, εὔδηλον δ’ ὅτι περὶ τῶν σωφρονούντων ἀμφότερα λέγεται,
<lb/>τό τε παρὰ σφίσιν αὐτοῖς εἶναι καὶ παρ’ ἑαυτοῖσιν
<lb/>εἶναι. τὸ δὲ οὐκ εἶναι παρ’ ἑαυτοῖσιν, τουτέστι μὴ κατανοεῖν,
<lb/>ἀλλὰ περιφέρεσθαι τῇ γνώμῃ τὴν διάγνωσιν. ἀγνοοῦσι
<lb/>δὲ ὥσπερ ἐξ ἅλλων τινῶν, οὕτω καὶ τῶν ἀτενῶς ἐκλαμπόντων
<lb/>ὀφθαλμῶν ἴσχειν. ἤρκει δ’ εἰς τοῦτο τὸ ὑπ’ αὐτοῦ
<lb/>λελεγμένον, ὄμματος θράσος παρακρουστικὸν, ὡς καὶ τοῖς
<lb/>ἰδιώταις ἐστὶ δῆλον, ὅσοι γε μὴ παντάπασιν ἠλίθιοι. πρόδηλον
<lb/>γὰρ ὅτι τοῦτο προσυπακούειν ἀεὶ χρή. καλοῦμεν
<lb/>γὰρ εἰς τὰ τοιαῦτα πάντα μάρτυρας ἰδιώτας, ἀδιανοήτους

<pb n="782"/>

ὄντας τε καὶ ὀνομαζομένους, ἀλλὰ μάλιστα μὲν εἰ οἷόν τε
<lb/>τοὺς φύσει συνετοὺς, εἰ δὲ μὴ, ἀλλά γε μὴ τοὺς νωθροὺς
<lb/>τὴν διάνοιαν. ἐν μέντοι τῷ νῦν λόγῳ πρόσκειται τὸ ὑπερεκλάμπειν
<lb/>τοὺς ὀφθαλμοὺς, ὅπερ ἦν αὐτὸ καθ’ αὑτὸ τῶν
<lb/>θυμουμένων γνώρισμα, ὃ τάχα συνελθὸν τῷ ἀτενεῖ ὄμματι,
<lb/>τουτέστι τῷ θρασεῖ, σφοδροτέραν ἐνδείξεται γενήσεσθαι τὴν
<lb/>παραφροσύνην. ἐκ περιττοῦ δὲ ὡς πρὸς τὴν τοῦ παραφρονῆσαι
<lb/>αὐτοὺς τοιούτους πρόῤῥησιν ἐμνημόνευσε τῶν
<lb/>σπασμωδῶν. καὶ γὰρ καὶ χωρὶς αὐτῶν δύναται γενέσθαι
<lb/>παραφροσύνη καὶ παρόντων αὐτῶν μὴ γενέσθαι. τὸ δὲ διανοσήσειν
<lb/>αὐτοὺς μακροτέρως, ἔτι καὶ μᾶλλον εἰκῆ λέλεκται,
<lb/>οἷς γὰρ σπασμώδεσιν ἐκλάμπουσιν ἀτενὲς οἱ ὀφθαλμοὶ, τούτοις
<lb/>εὔλογον ὀξέως νοσῆσαι μᾶλλον, οὐ χρονίως.
</p></div>

<div type="textpart" subtype="chapter" n="127">
<quote type="lemma" n="127"><milestone unit="ed2page" n="789"/>Τὰ ἀνάπαλιν αἱμοῤῥαγέοντα κακὸν οἷον ἐπὶ σπληνὶ
<lb/>μεγάλῳ ἐκ δεξιοῦ ῥέειν καὶ τὰ καθ’ ὑποχόνδριον ὡσαύτως.
<lb/>ἐφ’ ἱδρῶτι δὲ κάκιον.</quote>

<pb n="783"/>

<p><milestone unit="ed1page" n="211"/>Εἵ τι καὶ ἄλλο πολλάκις αὐτὸς ἀποβαῖνον εἶδον,
<lb/>οὕτω καὶ τοῦτο. φαίνεται δὲ καὶ Ἱπποκράτης ἐκ
<lb/>πολλῆς πείρας ἠθροικέναι τὰ καθόλου ἐκ τῆς ἐπὶ μέρους
<lb/>αὐτῷ γεγονυίας. καὶ γὰρ κατὰ τὰ τῶν ἐπιδημιῶν βιβλία
<lb/>πολλοὺς ἔγραψεν ἀῤῥώστους αἱμοῤῥαγήσαντας ἐπ’ ἀγαθῷ,
<lb/>τοὺς δ’ αὖ πάλιν ἐπὶ κακῷ. τὴν δ’ αἰτίαν τούτων ἀποφηνάμενοι
<lb/>ἑτέρωθι σκεπτόμεθα. νυνὶ δ’ ἀρκέσει τοῦτο γινώσκειν,
<lb/>ὡς οἱ φάσκοντες, ὥσπερ ἐξ ἥπατος ἡ κοίλη φλὲψ
<lb/>ἀναφέρεται διὰ τοῦ θώρακος, οὕτω καὶ ἐκ σπληνὸς ἑτέραν
<lb/>ἀρχομένην διανέμεσθαι τοῖς ἀριστεροῖς μέρεσιν, οὐκ ἀληθεύουσι.
<lb/>μία γάρ ἐστι μόνη φλὲψ ἐκ τῶν κάτω τοῦ διαφράγματος
<lb/>ἀνερχομένη. ζητεῖται δ’ οὐκ ἀλόγως ὑπὸ τῶν
<lb/>ἐξηγητῶν διὰ τί προσέθηκε τὸ ἐπὶ σπληνὶ τῷ μεγάλῳ καί
<lb/>φασιν οἱ τὰ πιθανώτατα δόξαντες λέγειν ἐπὶ σμικροῦ
<lb/>σπληνὸς οὐ πάνυ σαφῆ γίνεσθαι τὴν ἐφ’ ἑκάτερα ῥοπὴν
<lb/>ὠφελείας ἢ βλάβης. ἐμοὶ δὲ δοκεῖ προσθεῖναι τῷ λόγῳ τὸ
<lb/>μεγάλῳ, ὡς εἰ καὶ ἐξηρμένῳ ἢ ὀγκωμένῳ ἢ φλεγμαίνοντι

<pb n="784"/>

προσέγραψεν. εἰ γὰρ ἁπλῶς ἐπὶ σπληνὶ ἐγεγράφει, ζήτησις
<lb/>πάλιν ἂν ἦν ἑτέρα τί πάσχοντος λέγει τοῦ σπληνός. εἰ οὖν
<lb/>τοῦτο μὴ ζητῶμεν, ἀλλ’ εἰδῶμεν ἐπὶ παντὸς ὄγκου τοῦ παρὰ
<lb/>φύσιν ἐν σπληνὶ τὴν ἀνάπαλιν αἱμοῤῥαγίαν βλαβερὰν οὖσαν,
<lb/>ἕνεκεν τοῦ διορισμοῦ προσέγραψε τὸ μεγάλῳ. παράδειγμα
<lb/>δέ ἐστι τοῦτο αὐτὸ δηλονότι τὸ ἐπὶ σπληνὸς ἁπάντων τῶν
<lb/>ἀνάπαλιν αἱμοῤῥαγούντων καὶ διὰ τοῦτο πρόσκειται τῷ λόγῳ,
<lb/>τὸ οἷον ὡς εἰ καὶ οὕτως εἰρήκει, οἷον ἐφ’ ἥπατι μεγάλῳ
<lb/>ἐξ ἀριστεροῦ μυκτῆρος αἱμοῤῥαγία γινομένη, ἀλλ’ οὕτως
<lb/>ἐπὶ σπληνὶ, ὡς παραδείγματι, ἐφ’ ἧπαρ μεταβῆναι προφανὲς
<lb/>εἶναι δοκήσας, οὐκέτ’ ἐμνημόνευσε τοῦ ἥπατος. ὅτι
<lb/>δ’ ἂν ἀπὸ σπλάγχνου πάλιν ἐπὶ σπλάγχνον ἡ μετάβασις
<lb/>ἐγίνετο, προσέθηκε τὸ ὑποχόνδριον εἰπὼν καὶ τὰ καθ’ ὑποχόνδριον
<lb/>ὡσαύτως, ἵνα μὴ μόνον ἐπὶ τοῖς σπλάγχνοις τὰς
<lb/>κατ’ ἴξιν αἱμοῤῥαγίας ἀγαθὰς εἶναι νομίζωμεν ἢ κακὰς τὰς
<lb/>ἀνάπαλιν, ἀλλὰ καὶ τοῖς ὑποχονδρίοις. οὔσης δὲ κακῆς τῆς
<lb/>ἀνάπαλιν αἱμοῤῥαγίας ἔτι μοχθηρότερον γίνεται τὸ σημεῖον

<pb n="785"/>

ἐὰν μετ’ ἐφιδρώσεως συμβαίνει. ἐφίδρωσιν δὲ πολλάκις μὲν
<lb/>ἤδη κατὰ τὸ βιβλίον ἔγραψεν, οὐδαμόθι δὲ σαφῶς οὕτως
<lb/>ὡς γνῶναι πότερον τὴν περὶ θώρακα καὶ κεφαλὴν γινομένην
<lb/>ἱδρώτων ἐπιφάνειαν οὕτως ὠνόμασεν ἢ καὶ τὴν δι’ ὅλου
<lb/>τοῦ σώματος, ὅταν ὀλίγοι τε καὶ μηδὲν ὠφελοῦντες γίνωνται.
<lb/>μοχθηρὸν μὲν οὖν ἑκάτερον αὐτῶν ἐστι, μοχθηρότερον
<lb/>δὲ ἐν τοῖς ἄνω μέρεσι γίνεται. σημαινούσης γὰρ ἁπάσης
<lb/>ἐφιδρώσεως ἤτοι πλῆθος ἐν τοῖς ἐφιδροῦσι μορίοις ἢ
<lb/>τῆς καθεκτικῆς δυνάμεως ἀῤῥωστίαν, ὁπότερον ἂν ᾖ τούτων,
<lb/>ἐν τοῖς περὶ θώρακα καὶ κεφαλὴν τόποις μοχθηρότερόν
<lb/>ἐστι σημεῖον ἢ κατ’ ἄλλο τι μέρος γεγονότα.
</p></div>

<div type="textpart" subtype="chapter" n="128">
<quote type="lemma" n="128"><milestone unit="ed2page" n="790"/>Ἐκ ῥινῶν μικροῖς ἱδρῶσι περιψυχόμενα, κακοήθεα,
<lb/>μοχθηρά.</quote>
<p>Κἀνταῦθα πάλιν ἑρμηνείᾳ κέχρηται μὴ προσθεὶς τὸ
<lb/>ἐκ ῥινῶν ἀεὶ αἱμοῤῥαγοῦντι, προσυπακοῦσαι δ’ ἡμᾶς ἐξ

<pb n="786"/>

ἀνάγκης αὐτῷ χρὴ, διὰ τὸ μηδὲν ἔχειν ἄλλο νοῆσαι. γενήσεται
<lb/>γοῦν ὁ λόγος ὁλόκληρος ἑρμηνευθεὶς τοιόσδε· γινομένης
<lb/>ἐκ ῥινῶν αἱμοῤῥαγίας, ὅταν ἱδρῶτες ἢ ὦσιν ἢ ἐπιγένωνται,
<lb/>περίψυξιν μὲν φέρουσι, μηνύουσαν κακὸν εἶναι
<lb/>τὸ νόσημα. περιψύξεως δὲ τῆς μὲν ἐν τοῖς ἄκροις γινομένης,
<lb/>τῆς δὲ καθ’ ὅλον τὸ σῶμα, χαλεπωτέρα δηλονότι περίψυξίς
<lb/>ἐστιν ἡ καθ’ ὅλον τὸ σῶμα.
</p></div>

<div type="textpart" subtype="chapter" n="129">
<quote type="lemma" n="129">Μεθ’ αἱμοῤῥαγίαν μελάνων δίοδος κακὸν, πονηρὰ δὲ καὶ
<lb/>τὰ ἐξέρυθρα. εἰ δὲ ἆρά γε τεταρταίοισι ταῦτα αἱμοῤῥαγέει,
<lb/>κωματώδεες, ἐκ τοιούτων σπασμῶν τελευτῶσιν;
<lb/>ἆρα μελάνων προδιελθόντων καὶ κοιλίης ἐπαρθείσης.</quote>
<p>Συνέχεε πάλιν κἀνταῦθα καθάπερ ἐν ἄλλοις πολλοῖς
<lb/>λόγον σαφῆ καὶ χρήσιμον ὑφ’ Ἱπποκράτους εἰρημένον. ἔστι
<lb/>δ’ αὐτοῦ τὸ μὲν πρῶτον καθόλου τοιόνδε. τὰ κρίσιμα μὴ

<pb n="787"/>

κρίνοντα τὰ μὲν θανατώδεα, τὰ δὲ δύσκριτα. πολλῶν δὲ
<lb/>ὄντων κρισίμων, καθ’ ἕκαστον αὐτῶν πάλιν ἴδιος γίνεται
<lb/>λόγος, ἐπὶ μέρους μὲν ὡς πρὸς τὸν εἰρημένον, ἐν τῷ καθόλου
<lb/>δὲ ὡς πρὸς τοὺς ὑποτεταγμένους, οἷός περ καὶ ὁ
<lb/>τοιόσδε· αἱμοῤῥαγία μὴ κρίνουσα θανατώδης ἢ δύσκριτος.
<lb/>οὕτω δὲ καὶ ἱδρὼς ἢ πλῆθος οὔρων ἢ διαχωρημάτων ἢ
<lb/>ἐμέτων ἢ τὰ καθ’ αἱμοῤῥοΐδας καὶ μήτρας ἐκκενούμενα καὶ
<lb/>παρωτίδες ἅμα τοῖς ἄλλοις ἀποσκήμμασιν. ἅπαντα γὰρ
<lb/>ταῦτα μὴ κρίνοντα ποτὲ μὲν θανατώδη, ποτὲ δὲ δύσκριτα
<lb/>γίνονται, τουτέστιν ἄκριτα ποιεῖ τὰ νοσήματα. κοινότατος
<lb/>δὲ ἐπ’ αὐτοῖς ἐστι λόγος καὶ καθολικώτατος καὶ γενικώτατος.
<lb/>ὀνομαζέτω γὰρ ἕκαστος ὡς ἂν ἐθέλῃ τὰ κρίσιμα μὴ
<lb/>κρίνοντα, τὰ μὲν θανατώδη, τὰ δὲ δύσκριτα. χρήσιμα δ’
<lb/>ἐνταῦθα διορίσασθαι πότε θανατώδη καὶ πότε δύσκριτα.
<lb/>δέδεικται δὲ καὶ τοῦθ’ ὑφ’ Ἱπποκράτους αὐτοῦ. τὰ μὲν
<lb/>γὰρ ἐπὶ τοῖς κρισίμοις οὐδὲν ὠφελούμενα δύσκριτα, τὰ δὲ

<pb n="788"/>

καὶ πρὸς τοὐναντίον ῥέποντα θανατώδεα. μαρτυρεῖται δὲ
<lb/>τὰ πρὸς τοὐναντίον ῥέποντα ἐκ τῶν ἄλλων σημείων, ὥσπερ
<lb/>καὶ νῦν ἔγραψε τὰ κακοήθη διαχωρήματα. γένοιτο δ’ ἄλλως
<lb/>τινὶ τοιοῦτον ἕτερον πάθος κακόηθες, οἶον ἔμετος ἢ
<lb/>οὖρα μοχθηρὰ, καθάπερ γε καὶ περίψυξις δυσεκθέρμαντος
<lb/>ἢ ὅλου τοῦ σώματος ἢ τῶν ἀκρωτηρίων μόνων. οὕτω δὲ
<lb/>καὶ δίψος διὰ βάθους καὶ καῦμα καὶ ἀχλὺς καὶ δυσφορία
<lb/>καὶ ἀγρυπνία καὶ τῶν ἄλλων τι τῶν μοχθηρῶν. ἔμαθες
<lb/>δὲ ταῦτα αὐτὰ πάντα κατὰ τὰ περὶ κρίσεων ὑπομνήματα
<lb/>καὶ τὰ τοῦ προγνωστικοῦ, τινὰ δὲ κἀν τοῖς τῶν ἐπιδημιῶν.
<lb/>ἔγραψε γοῦν κἀνταῦθα τὸν καθόλου λόγον ἑνὸς εἴδους τῶν
<lb/>κατὰ μέρος μνημονεύσας. <milestone unit="ed2page" n="791"/>ὁ γὰρ ἄρτι μανθάνων
<lb/>τὴν τέχνην οἴεται ταῦτα μόνα κακοήθη εἶναι, περὶ ὦν ἤκουσεν.
<lb/>εἰ δὲ καὶ φύσει δριμύς ἐστιν, ὑπονοῆσαι ἐνδέχεταί τινα καὶ
<lb/>ἄλλα τοιαῦτα εἶναι καὶ περιμένειν χρόνον ἄλλον ἐν ᾧ κἀκεῖνα
<lb/>μαθήσεται, κἂν οὕτω τύχῃ μαθὼν, ἀλλὰ τὰ κατὰ
<lb/>μέρος αὖθις περιμενεῖ, μὴ γινώσκων ὁπόσον ἔτι λείπει τῆς
<lb/>διδασκαλίας αὐτῷ. ὁ δὲ τὸ καθόλου μαθὼν ἅπαντα γινώσκει

<pb n="789"/>

τὰ κατὰ μέρος. ἀλλ’ ὁ τὸ προῤῥητικὸν τοῦτο γεγραφὼς
<lb/>ἐν τῷ μετὰ μέρος φέρεται καὶ διὰ τοῦτο ποτὲ μὲν
<lb/>ἐξ ἀνομοιογενῶν συμπτωμάτων ἀθροίζει συνδρομὴν, ποτὲ δ’
<lb/>ἐξ ἑνὸς ἢ δυοῖν ἀῤῥώστοιν ἀπόφασιν ποιεῖται καθόλου, ποτὲ
<lb/>δ’ ἀπορεῖ καὶ ἀμφιβάλλει, καθάπερ καὶ νῦν εἰπὼν, ἆρά γε
<lb/>τεταρταίοισι ταῦτα αἱμοῤῥαγέει; ὡς γὰρ ἑωρακώς τινα τεταρταῖον
<lb/>αἱμοῤῥαγήσαντα, παραλιπὼν δὲ τοὔνομα γράψαι,
<lb/>τὸν λόγον ἐποιήσατο, καίτοι <milestone unit="ed1page" n="212"/>τὰ περὶ τῶν ἡμερῶν
<lb/>καθόλου διδασκαλίαν ἔσχεν ἐν τῷ προγνωστικῷ. πάλιν δὲ
<lb/>τὰ κατὰ μέρος ἀποφαινόμενος οὗτος ὁ τὸ προῤῥητικὸν γράψας,
<lb/>οὐχ ὡς κατὰ μέρος, ἀλλ’ ὡς καθόλου τὸν λόγον ἐποιήσατο
<lb/>γράψας ὧδε, κωματώδεες, ἐκ τούτων σπασμῷ τελευτῶσιν,
<lb/>οὐκ ἀναγκαίως γιγνόμενον εἰπὼν, ἀλλ’ ἔσθ’ ὅτε συμβαῖνον,
<lb/>ὥσπερ καὶ ἄλλο τι τῶν ἀχρήστων ἐχόντων γένεσιν.
<lb/>ἀλλὰ τοῦτο μὲν ἁπλῶς ἀπεφήνατο, περὶ δὲ τῶν μελάνων
<lb/>προδιελθόντων καὶ κοιλίης ἐπαρθείσης· ἀποκρινόμεθα τοιγαροῦν
<lb/>αὐτῷ κἀνταῦθα δύνασθαι μὲν καὶ ταῦτα γενέσθαι,
<lb/>ἀλλ’ οὔτε διὰ παντὸς οὔθ’ ὡς τὸ πολύ.
</p></div>

<pb n="790"/>

<div type="textpart" subtype="chapter" n="130">
<quote type="lemma" n="130">Τὰ αἱμοῤῥαγέοντα, ἐφιδροῦντα, τρώματα, κακοήθεα· οὗτοι
<lb/>διαλεγόμενοι λαθραίως τελευτῶσιν.</quote>
<p>Ἔνιοι μὲν ἔγραψαν τρώματα διὰ τοῦ τ καὶ ρ καὶ ω
<lb/>τὴν πρώτην συλλαβὴν, ἔνιοι δὲ τρομώδεα διὰ τοῦ τ καὶ ρ
<lb/>καὶ ο. συνηθέσταται μὲν αἱ γραφαὶ αὗται τοῖς τε ἐξηγηταῖς
<lb/>ἐγένοντο καὶ τοῖς γραφεῦσι, σπάνιαι δὲ ταῖς συνδρομαῖς,
<lb/>ὥσπερ καὶ ἡ διὰ τοῦ τ καὶ ρ καὶ α καὶ υ τὴν πρώτην
<lb/>συλλαβὴν ἔχουσα γεγραμμένην. ἀρκτέον οὖν ἐστι καὶ
<lb/>ἡμῖν ἀπὸ τῆς συνήθους, ἣν διὰ τοῦ τ καὶ ρ καὶ ω γεγραμμένην
<lb/>εὑρίσκομεν, ταὐτὸν σημαίνουσαν τῇ διὰ τοῦ τ καὶ ρ
<lb/>καὶ α καὶ υ γεγραμμένῃ. τρώματα γὰρ τὰς ἀπὸ τῶν ἔξωθεν
<lb/>αἰτίων βλάβας ὀνομάζει καὶ Ἱπποκράτης. εἰκὸς οὖν
<lb/>ἐστι καὶ νῦν τοῦτον τὸν λόγον οὐ μόνον ἐπὶ τραυμάτων ἢ
<lb/>ἐξανθημάτων ἢ ἀποστημάτων καὶ διαστάσεων γεγονέναι,
<lb/>ἀλλὰ καὶ ἐπὶ τῶν αἱμοῤῥαγιῶν. συμφωνότεραι γάρ εἰσιν
<lb/>αἵδε ἐπὶ τοῖς τραύμασι, ταῦτα γὰρ αἱμοῤῥαγοῦσι μόνον.

<pb n="791"/>

τινὲς δέ φασιν ὅτι περὶ τῶν ἐκ ῥινὸς αἱμοῤῥαγιῶν ἔτι καὶ
<lb/>νῦν ὁ λόγος ἐστὶν αὐτῷ γιγνόμενος, οὐκ ἐν πυρετοῖς μόνον,
<lb/>ἀλλὰ καὶ τοῖς ἄρτι λελεγμένοις πάθεσι θανατοῦν. ἐάν τ’
<lb/>οὖν περί τε πάντων αὐτῶν ὁ λόγος ἐάν τε καὶ περὶ τραυμάτων
<lb/>μόνον, αἱ μετ’ ἐφιδρώσεως αἱμοῤῥαγίαι κακοήθεις
<lb/>εἰσὶν, ὡσαύτως δὲ κἂν τρομώδεα γεγραμμένον ᾖ. τὸ δὲ
<lb/>διαλεγομένους αὐτοὺς ἐν ἄλλῳ τραυματώδεα λαθραίως τελευτᾷν
<lb/>τοιοῦτόν τι δηλοῦν φασι, μηδὲν ἔχειν δοκοῦντες οἱ
<lb/>τοιοῦτοι κακὸν, ἀλλ’ ὡς ἐν ἀκινδύνῳ καθεστῶτες καὶ διαλεγόμενοι
<lb/>τοῖς παροῦσιν, ἐξαίφνης τελευτῶσιν. εἰ δὲ τοῦτο
<lb/>αὐτοῖς βούλεται σημαίνειν τὸ λαθραίως, <milestone unit="ed2page" n="792"/>ἄκρως φαίνονται
<lb/>οἱ σπουδάζοντες ἐξαλλάττειν τὴν κατὰ φύσιν ἑρμηνείαν,
<lb/>ἀλλοκότοις μεταφοραῖς. ἡγοῦνται γὰρ ἀρετὴν εἶναι
<lb/>λόγου τὸ διὰ παντὸς ἀφίστασθαι συνήθους, ὡς οὐδὲν διαφέρον,
<lb/>εἰ καὶ πρὸς τὸ χεῖρόν τις ἀφίσταται.
</p></div>

<pb n="792"/>

<div type="textpart" subtype="chapter" n="131">
<quote type="lemma" n="131">Ἡ μεθ’ αἱμοῤῥαγίαν βραχεῖαν καὶ μελάνων διαχώρησιν ἐν
<lb/>ὀξέσι κώφωσις κακόν· αἵματος διαχώρησις ἐν τούτοισιν
<lb/>ὀλέθριον· κώφωσιν δὲ λύει.</quote>
<p>Περιέχεταί τι κατὰ τὴν συνδρομὴν ταύτην ἀληθὲς καθολικὸν,
<lb/>ἐπὶ γάρτοι τοῖς μέλασι διαχωρήμασιν ἐν τοῖς ὀξέσι
<lb/>νοσήμασιν, ἂν αἷμα διαχωρήσωσιν, ὀλέθριον ὄντως ἐστί.
<lb/>καὶ γὰρ καὶ ἡμεῖς εἴδομεν τοῦτο καὶ ἄλλοι γεγηρακότες ἐν
<lb/>τοῖς τῆς τέχνης ἔργοις. καί μοι φαίνεται γίνεσθαι τὸ σύμπτωμα
<lb/>κατὰ τὸν αὐτὸν λόγον, καθ’ ὃν ἐν ταῖς ὑπερκαθάρσεσιν
<lb/>ὕστατον ἐκκρίνεται τὸ αἱματῶδες. ἀλλὰ τῶν κατὰ
<lb/>μέρος ἐστὶν, ἐν οἷς ὁ συγγραφεὺς ὠνόμασεν.
</p></div>

<div type="textpart" subtype="chapter" n="132">
<quote type="lemma" n="132">Ὀσφύϊ ἐπωδύνῳ καρδιαλγικὰ προσεόντα σημεῖα αἱμοῤῥαγώδεα,
<lb/>οἶμαι καὶ προγεγενημένον σημεῖον.</quote>

<pb n="793"/>

<p>Οὐ καλῶς τὴν ῥῆσιν ταύτην ἐξηγήσαντο πολλοὶ τῶν
<lb/>γεγραφότων εἰς τὸ βιβλίον ὑπομνήματα, μετὰ τοῦ καὶ διενεχθῆναι
<lb/>πρὸς ἀλλήλους. ἐμοὶ δ’ ἄν τις αὐτὴν δοκεῖ χρησίμως
<lb/>τοῖς μανθάνουσιν ἐξηγήσασθαι, κατὰ τόνδε τὸν τρόπον
<lb/>οὐκ ἐμνημόνευσεν ἐν τῷ λόγῳ πυρετῶν ἢ ὀξέος νοσήματος,
<lb/>ὥσπερ εἴωθεν. εἰκὸς οὖν ἐστιν ἐπὶ τῶν ἀπυρέτων
<lb/>αὐτοῦ γίνεσθαι τὸν λόγον, ἐπ’ οὐδεμιᾷ προφάσει φανερᾷ,
<lb/>πλείοσιν ἡμέραις ἐφεξῆς ὀδυνωμένων ὀσφὺν καὶ καρδιαλγούντων.
<lb/>ἐπὶ τούτων οὖν προσδοκᾶν χρὴ δι’ αἱμοῤῥοΐδων
<lb/>κενώσεως. δύναιο δ’ ἂν οὐ μόνον ὅτι γενήσεται τοῦτο
<lb/>προλέγειν, ἀλλὰ καὶ δι’ ἐπίσχεσιν αἱμοῤῥοΐδων αὐτὰ γενέσθαι
<lb/>τεκμαίρεσθαι καὶ μᾶλλον εἰ βλέποις τὴν κρᾶσιν τοῦ
<lb/>ταῦτα πάσχοντος μελαγχολικὴν, ὥστε σοι τὴν ἐκ τῶν εἰρημένων
<lb/>πρόῤῥησιν οὐ μόνον μέλλοντος, ἀλλὰ καὶ προγεγονότος
<lb/>εἶναι, καὶ τρίτον γε τοῦ ἐνεστῶτος. ὅταν γὰρ ἀπὸ τῶν
<lb/>ἄλλων διορισθῇ τὸ τῆς ὀσφύος ἄλγημα καὶ ἡ καρδιαλγία,
<lb/>προγεγονότος μὲν ἔσται πρόγνωσις ἐκ τοῦ γνῶναι καὶ πρόσθεν
<lb/>αὐτῷ γεγονέναι δι’ αἱμοῤῥοΐδος κένωσιν, μέλλοντος

<pb n="794"/>

δὲ, ὅτι καὶ νῦν ἔσται, ἐνεστώσης δὲ τῆς διαθέσεως αὐτῆς,
<lb/>σαφῆ τὰ συμπτώματα. πλήθους γὰρ ἠθροισμένου κατὰ τὰς
<lb/>φλέβας λεπτὸς μέν τις ὀῤῥὸς αὐτῷ συῤῥέων εἰς τὴν γαστέρα
<lb/>τὰς καρδιαλγίας ἐργάζεται, προσαναβαίνων ἐπὶ τὸ
<lb/>κατ’ αὐτὴν στόμα, πάντων σχεδὸν αἰσθητικώτατον ὑπάρχον
<lb/>τῶν μορίων. τὸ δὲ πλεῖστον τοῦ πλήθους εἰς τὸ κάτω χωρίον
<lb/>ῥέπον, ἐφ’ ὃ καὶ πρῶτον εἰώθασί γε φέρεσθαι, τὰ
<lb/>τῆς ὀσφύος ἀλγήματα γενήσεται.
</p></div>

<div type="textpart" subtype="chapter" n="133">
<quote type="lemma" n="133"><milestone unit="ed2page" n="793"/>Τὰ τεταγμένοισι χρόνοισιν αἱμοῤῥαγέοντα διψώδεα,
<lb/>δύσκολα, ἐκλυόμενα, μὴ αἱμοῤῥαγήσαντα, ἐπιληπτικὰ
<lb/>τελευτᾷ.</quote>
<p>Κἀνταῦθα πάλιν ἤρκει καθόλου φάναι πρῶτον μὲν
<lb/>οἷς ἃν συνήθης κένωσις αἵματος ἐπίσχηται, τούτοις ἔσεσθαι
<lb/>νοσήματα πληθωρικὰ, ῥυέντος αὐτοῦ πρὸς ἐκεῖνα τὰ
<lb/>μόρια τοῦ σώματος, ὅσα πλησίον ἐστὶ τῶν ἐπεσχημένων
<lb/>ἐκρύσεων ἢ τῶν ἄλλων ἀσθενέστερα, κατὰ μέρος δὲ περὶ

<pb n="795"/>

τῶν ἐξ αἱμορροΐδων ὡς ἂν μελαγχολικῶν περιττωμάτων τρεφόντων
<lb/>ἤτοι μελαγχολίαν ἢ φθίσιν ἢ ὕδερον ἢ κιρσοὺς ἢ
<lb/>καρκίνον ἢ ἐλέφαντα· τούτων δὲ ἔξωθεν ἑκάστῳ κατ’ ἐκεῖνο
<lb/>τὸ μόριον ἔσεσθαι τὸ πάθος, ὃ τῶν ἄλλων ἐστὶν ἐπιφανῶς
<lb/>ἀσθενέστερον. ἕνα δὲ προέθηκεν ἐν τῇ προκειμένῃ
<lb/>ῥησει δυοῖν συμπτωμάτων, τῆς δίψησης καὶ τοῦ ἐκλύεσθαι
<lb/>τὴν ἐπίσχεσιν. τὸ μὲν γὰρ τῆς δίψης οὐδ’ ὅλως ἴδιον
<lb/>ἐπισχέσεως αἵματός ἐστι, τὸ δὲ ἐκλύεσθαι ταῖς ἀμέτροις
<lb/>ἐκρύσεσι τοῦ αἵματος, οὐ ταῖς ἐπισχέσεσιν ἕπεται. καὶ καλῶς
<lb/>εἴρηται κατὰ τὸ δεύτερον τῶν ἐπιδημιῶν αἵματος πολλοῦ
<lb/>ῥυέντος ἐνοχλεῖσθαι, ἔνθα καὶ τὸ σημαινόμενον ἐξηγησάμην
<lb/>ἐκ τῆς ἐκλύεται φωνῆς.
</p></div>

<div type="textpart" subtype="chapter" n="134">
<quote type="lemma" n="134"><milestone unit="ed1page" n="213"/>Τὰ εὔθετα ταραχώδεα, ἄγρυπνα,
<lb/>ἀποστάξαντα, ἑκταῖα κουφισθέντα, νύκτα πονήσαντα, εἰς τὴν
<lb/>αὔριον ἐφιδρώσαντα, κατενεχθέντα, παρακρούσαντα, αἱμορραγῄσει 


<pb n="796"/>

λάβρως. ἆρά γε τὸ ὑδατῶδες οὖρον τοιοῦτόν τι
<lb/>σημαίνει;</quote>
<p>Ἐδήλωσε πάλιν ἐνταῦθα σαφῶς αὐτὸ τὸ ἐν ταῖς κατὰ μέρος
<lb/>συνδρομαῖς φαινόμενον· αἱμορραγίας γάρ εἰσιν ἴδια σημεῖα τὰ γεγραμμένα
<lb/>σαφῶς ἐφεξῆς ἐν τοῖς Περὶ κρίσεων ὑπομνήμασι, νῦν δὲ ἐπ’ 
<lb/>ἀνθρώπου λάβρως αἱμορραγήσαντος πάντα τὰ προηγούμενα τῆς αἱμορραγίας
<lb/>ἔγραψεν.
</p></div>

<div type="textpart" subtype="chapter" n="135">
<quote type="lemma" n="135">Οἷσιν αἱμορραγίαι πλείους, προεληλυθότος
<lb/>χρόνου κοιλίαι πονηρεύονται, ἢν μὴ τὰ οὖρα πεπανθῇ.</quote>
<p>Ἐν μὲν τοῖς ἀφορισμοῖς ὁ Ἰπποκράτησ εἶπεν· οἷσιν
<lb/>ἐν πυρετοῖσιν αἱμορραγέει πλῆθος ὁκόθεν οῦν ἐν τῇσιν ἀναλήψεσιν,
<lb/>ἐν τούτοισιν αἱ κοιλίαι καθυγραίνονται. οὗτος δὲ
<lb/>ἁπλῶς ἔφη, πονηρεύονται τάχα περιλαβεῖν τῷ πονηρεύονται
<lb/>ῥήματι, βουληθεὶς καὶ τὸ ἐξυγραίνονται καὶ τὰ ἄλλα


<pb n="797"/>

ὅσα κατὰ κοιλίαν πλημμελεῖται, τινῶν μὲν δακνομένων, τινῶν
<lb/>δὲ ἐμφυσωμένων ἢ ὀξυρεγμίαις ἁλισκομένων ἢ ὅλως
<lb/>ἀπεπτούντων. ἅπαντα δ’ ἕπεται τῇ τῆς ἐμφύτου θερμασίας
<lb/>ἐνδείᾳ, δι’ ἣν καὶ τὸ οὖρον ὑδατῶδεσ φαίνεται.
</p></div>

<div type="textpart" subtype="chapter" n="136">
<quote type="lemma" n="136"><milestone unit="ed2page" n="794"/>Ἐν κρισίμοις περιψύξεσι τῶν αἱμορραγιῶν αἱ νεανικαὶ
<lb/>κάκισται.</quote>
<p>Σαφὴς ὁ λόγος ἐστὶν καὶ ζήτημα οὐδὲν ἔχων, νεανικαὶ
<lb/>καὶ κάκισται γεγραμμένων. ἂν δ’, ὡς ἔνια τῶν ἀντιγράφων,
<lb/>ἀντὶ τοῦ κάκισται τὸ κράτισται γεγραμμένον ἔχῃ, μέγιστον
<lb/>γίνεται ζήτημα· καί τινες αὐτῷ συναγορεύοντές φασι τὸ
<lb/>δηλούμενον εἶναι τοιοῦτον· ὅσαι αἱμορραγίαι νεανικαὶ περιψύχονται
<lb/>ἐν κρισίμοις ἡμέραις, ἄρισταί εἰσιν, ὡς ἂν ἐπισχοῦσαι
<lb/>τὰς αἱμορραγίας. οὗτοι δὲ οὐ τὴν γεγραμμένην
<lb/>ἐξηγοῦνται ῥῆσιν, ἀλλ’ ἑτέραν, ἧς ἔδει τὴν λέξιν εἶναι τοιαύτην·
<lb/>αἱ ἐν κρισίμοις περιψύξιες τῶν νεανικῶν αἱμορραγιῶν


<pb n="798"/>

κράτισται πρὸς τῷ καὶ μάτην προσκεῖσθαι τὸ κρισίμοις.
<lb/>ἐν ᾗ γὰρ ἂν ἡμέρᾳ νεανικαῖς αἱμορραγίαις περιψύξιες ἐπιγένωνται,
<lb/>τὰς αἱμορραγίας ἱστῶσιν.
</p></div>

<div type="textpart" subtype="chapter" n="137">
<quote type="lemma" n="137">Οἱ καρηβαρικοί, κατὰ βρέγμα ὀδυνώδεες, ἄγρυπνοι αἱμορραγικοί,
<lb/>ἄλλως τε καὶ ἤν τι ἐν τραχήλῳ ἐντείνῃ.</quote>
<p>Αἱμορραγοῦσι μὲν καὶ κατὰ τὰς τοιαύτας συνδρομάς,
<lb/>οὐ μὴν πολλοί γε.
</p></div>

<div type="textpart" subtype="chapter" n="138">
<quote type="lemma" n="138">Τὰ ἀγρυπνήσαντα ἐξαίφνης ἀλυσμῷ αἱμορραγικά, ἄλλως τε
<lb/>καὶ ἢν μή τι προερρυήκῃ· ἆρά γε φρίξαντα;</quote>
<p>Καὶ ταύτῃ τῇ συνδρομῇ τὸν αὐτὸν προσθήσω λόγον,
<lb/>ὡς ἔνιοι καὶ τούτων αἱμορραγοῦσιν κατὰ τὰ κεφαλαλγικά.
</p></div>

<pb n="799"/>

<div type="textpart" subtype="chapter" n="139">
<quote type="lemma" n="139">Τραχήλου ὀδυνώδεα, ὄμματα ἐξέρυθρα, αἱμορραγικά.</quote>
<p>Ὄντως ταῦτα συνελθόντα πολλάκις αἱμορραγίας ἤνεγκε,
<lb/>τὰ δ’ ἄλλα τὰ πρόσθεν ὀλιγάκις. ἐν αὐτοῖς δὲ μεγίστην
<lb/>δύναμιν ἔχει τὰ ἐξέρυθρα ὄμματα.
</p></div>

<div type="textpart" subtype="chapter" n="140">
<quote type="lemma" n="140">Οἷσι κοιλίης ἐπιστάσης αἱμορραγέει καὶ ἐπιρριγέει, ἆρα
<lb/>κοιλίη λειεντεριώδης καὶ ἐπίσκληρος ἢ ἀσκαρίδες ἢ
<lb/>ἀμφότερον;</quote>
<p><milestone unit="ed2page" n="795"/>Τῷ αἱμορραγέει ἐμφαίνεται πολλάκις οὐχ ἅπαξ
<lb/>αἷμα ῥυῆναι ἐκ τῆς ῥινὸς ἀξιοῦν ἀκούειν. ἑωρακέναι δέ
<lb/>μοι δοκεῖ τινα, ὃς ἐπισχεθείσης τῆς γαστρὸς αἱμοῤῥαγέειν,
<lb/>εἶτ’ ἐπεῤῥιγοῦν καὶ μετὰ ταῦτα ἐγένετο λειεντεριώδης. τὸ
<lb/>δὲ καὶ ἐπίσκληρον ἅμα τῇ λειεντερίᾳ γενέσθαι τὴν γαστέρα

<pb n="800"/>

μάχην ἐμφαίνει. ὅτι δὲ τινὲς μὲν ἐπ’ αὐτοῦ τοῦ σώματος
<lb/>τῆς γαστρὸς αὐτὸ ἐπήκουσαν τὸ ἐπίσκληρον, οὐκ ἐπὶ τῶν
<lb/>διαχωρημάτων, ἔνιοι δ’ οὐδὲν τοῦτο κωλύειν φασὶ, τινὰς
<lb/>μὲν τῶν οὕτως αἱμοῤῥαγούντων ἔτι μᾶλλον ἢ πρόσθεν ἐπισκληρυνθῆναι
<lb/>τὴν γαστέρα, τινὰς δὲ λειεντεριώδεις γενέσθαι,
<lb/>καθάπερ γε καὶ σχεῖν ἀσκαρίδας. ἔνιοι δὲ δύνασθαί φασι
<lb/>λειεντερίαν ἐπίσκληρον γενέσθαι τῶν διερχομένων, οὐ μόνον
<lb/>ἀτρέπτων ἢ ἀμεταβλήτων κατὰ ποιότητα μεινάντων, ἀλλὰ
<lb/>καὶ σκληρῶν οἷα κατεπόθη μενόντων ἄνευ τοῦ διαβραχῆναι.
<lb/>Διοσκουρίδης δὲ τὴν προκειμένην ῥῆσιν ταύτην διχῆ ἑλὼν,
<lb/>ἰδίᾳ μὲν ἔγραψε τὸ οἷσι κοιλίης ἐπίτασις αἱμοῤῥαγέει καὶ
<lb/>ἐπιῤῥιγώσασι, ἆρά γε καὶ πρὸς τὸ αἱμοῤῥαγέει τοιοῦτον.
<lb/>μετὰ ταῦτα δὲ ἀφ’ ἑτέρας ἀρχῆς κοιλίη λειεντεριώδης η
<lb/>ἐπίσκληρος, ἀσκαρίδες ἢ ἀμφότερον. γράφει δὲ οὐκ ἐπίσκληρος,
<lb/>ἀλλ’ ἐπίσκληρον διὰ τοῦ ν καὶ κατ’ αὐτοῦ τὸ λ
<lb/>ἄνωθεν ἐπιθεὶς, ἑκατέρωθεν ἐπιστίζει βούλεται σημαίνειν
<lb/>τὴν ἐπίσκληρον ταύτην φωνὴν, τὸ κατεσκληρυκὸς σῶμα.
</p></div>

<pb n="801"/>

<div type="textpart" subtype="chapter" n="141">
<quote type="lemma" n="141">Οἷσιν ἐξ ὀσφύος ἀναδρομὴ ἐς κεφαλὴν καὶ χεῖρας, ναρκώδεες,
<lb/>καρδιαλγικοὶ, ἰχωρώδεες, αἱμοῤῥαγέουσι λάβρως καὶ
<lb/>κοιλίη δὲ καταῤῥήγνυται, τούτοισι ταραχώδεσιν.</quote>
<p>Ἐπὶ πολὺ πρόσεχε πάλιν ἐνταῦθα τὰς συνδρομὰς αὐτῷ
<lb/>γράφοντι, καθὼς ἐθεάσατό τινας αἱμοῤῥαγήσαντας καὶ εἰ
<lb/>μέμνησαι τῶν ὑπ’ ἐμοῦ διδαχθέντων, αὐτὸς κρίνειν δύνασαι
<lb/>τίνα περιττῶς γέγραπται γενόμενα τοῖς αἱμοῤῥαγήσασι
<lb/>τὰ σημεῖα. τὰ μὲν οὖν ἄλλα τῆς ῥήσεως ὡσαὕτως οἱ πλεῖστοι
<lb/>γράφουσι. τὸ δὲ ἰχωρώδεες ἔνιοι χολώδεες ἔγραψαν,
<lb/>πρόδηλον δέ ἐστιν εἰ μέμνησαι τῶν ἔμπροσθεν, ὅπως ἑκάτερα
<lb/>δύναται συναγορεύεσθαι.
</p></div>

<div type="textpart" subtype="chapter" n="142">
<quote type="lemma" n="142">Οἷς ἐφ’ αἱμοῤῥαγίῃ λαύρως πυκνῇ μελάνων, συχνῶν διαχώρησις,
<lb/>ἐπίστασις, διαιμοῤῥαγοῦσιν οὗτοι κοιλίης ὀδυνώδεες,

<pb n="802"/>

ἅμα δέ τινι ῥύσει εὔφοροι. ἆρα οὗτοι ψυχροῖς
<lb/>ἐφιδρῶσι πολλοῖς; τὸ ἀνατεταραγμένον ἐν τούτοισιν οὖρον
<lb/>οὐ πονηρὸν, οὐδὲ τὸ ὑφιστάμενον γονοειδές. ἐπίσυχνον
<lb/>δὲ οὗτοι ὑδατώδεα οὐρέουσι.</quote>
<p><milestone unit="ed1page" n="214"/>Καὶ ταῦτα πάντα δῆλός ἐστι τεθεαμένος, τὸ
<lb/>καθόλου συλλαβεῖν ἐπ’ αὐτοῖς, διὰ τὸ μὴ γινώσκειν ἑκάστου
<lb/>τῶν εἰρημένων τὴν δύναμιν, ἣν ἔμαθες, εἰ μέμνησαι τῶν
<lb/>ἔν γε τούτοις τοῖς ὑπομνήμασιν εἰρημένων καὶ τῶν εἰς τὸ
<lb/>προγνωστικὸν, <milestone unit="ed2page" n="796"/>ἔτι τε ἐν τοῖς περὶ κρίσεων, ἀλλὰ
<lb/>καὶ τὴν ἐν αὐτοῖς ἄσκησίν τε καὶ γυμνασίαν ἐκ τῶν ἐπιδημιῶν
<lb/>ἔμαθες. οὐ χρὴ δ’ ἅπαξ ἢ δὶς ἀναγνόντα τῶν τοιούτων
<lb/>οὐδὲν ἐᾷν σε τοῦ λοιποῦ θαῤῥήσαντα τῇ μνήμῃ. μόλις
<lb/>γὰρ ἄν τις ἑτοίμην τε καὶ πρόχειρον αὐτὴν σχοίη, συνεχῶς
<lb/>μεταχειριζόμενος ἕκαστα τῶν ὑπομνημάτων.
</p></div>

<pb n="803"/>

<div type="textpart" subtype="chapter" n="143">
<quote type="lemma" n="143">Οἷς ἂν ἀπὸ ῥινῶν ἐπικώφωσις καὶ νωθρείη μικρὰ ἡ ἀπόσταξις,
<lb/>ἔχει τι δύσκολον αἵματος, ἔμετος τούτοις συμφέρει
<lb/>καὶ κοιλίης ταραχή.</quote>
<p>Οὐκ οἶδα ὅπως ἐκ μικροῦ κακοῦ τῆς ἐκ τῶν ῥινῶν
<lb/>ἀποστάξεως φρονεῖ. τὸ γὰρ ἔχει τι δύσκολον ἐπὶ τῶν μικρῶν
<lb/>εἰώθασι λέγειν οἱ ἄνθρωποι. τὸ δὲ ἔστιν οὐ σμικρὸν
<lb/>κακὸν, εἰ καὶ χωρὶς κωφώσεως καὶ νωθρότητος γένοιτο·
<lb/>σὺν τούτοις δηλωτικοῖς οὖσι τοῦ πεπονθέναι τὸν ἐγκέφαλον,
<lb/>ὀλέθριον ἔσται σημεῖον ἡ ἀπὸ ῥινῶν στάξις. εἰ δ’ ἔμετος
<lb/>ἢ κοιλίας ταραχὴ συμφέροι τούτοις, δυνατὸν οὐκ ἔστιν
<lb/>ἁπλῶς ἀποφήνασθαι χωρὶς διορισμοῦ. διορισμὸς δέ ἐστιν
<lb/>ἐνίοισιν ἐν ἀρχῇ τοῦ νοσήματος εἰ τὴν δύναμιν ἰσχυρὰν ἢ
<lb/>αἵματος ἔχον πλῆθος ἢ φλέγματος ἢ χολῆς ὁποτερασοῦν.
<lb/>εἰ γὰρ ἰσχυρῶς κενοῖ πλῆθος αἵματος ἔχοντες, εὔδηλον ὅτι
<lb/>φλεβοτομίας οὐκ ἐμέτων ἢ γαστρὸς ταραχώδους δέονται.

<pb n="804"/>

καὶ τοῦτ’ αὐτὸ κατὰ τοὺς ἐμέτους καὶ τὴν τῆς γαστρὸς
<lb/>ταραχὴν, δῆλόν ἐστιν, ὅπερ εἴρηται πρότερον, τὸν ἰατρὸν
<lb/>ἀξιοῦντα αὐτὸν κινεῖν ἔμετον καὶ τὴν γαστέρα ταράττειν,
<lb/>μὴ περὶ τῶν ὑπὸ τῆς φύσεως γινομένων ἀποφαινόμενον.
</p></div>

<div type="textpart" subtype="chapter" n="144">
<quote type="lemma" n="144">Οἶσιν ἐκ ῥίγεος πυρετοὶ κοπώδεες, γυναικεῖα κατατρέχει,
<lb/>τράχηλος δ’ ἐν τούτοις ὀδυνώδης αἱμοῤῥαγικόν.</quote>
<p>Καὶ χωρὶς τοῦ ῥιγῶσαι μετὰ τοῦ πυρετοῦ ταῖς ὑγιαινούσαις
<lb/>γυναιξὶν ἡ ἔμμηνος κάθαρσις, εἴτε μετά τινος αἰσθήσεως
<lb/>κοπώδους. ὅταν οὖν καὶ ῥίγη γένηται, μείζονα
<lb/>τὴν κίνησιν ἐργαζόμενα ὅλου τοῦ σώματος καὶ τοῦ κατ’ αὐτοῦ
<lb/>πλεονάζοντος αἵματος ἐπεγείρει τὴν φύσιν εἰς ἀπόκρισιν
<lb/>τοῦ περιττοῦ, μᾶλλόν γ’ ἐλπὶς γενέσθαι τὴν κένωσιν τῶν
<lb/>γυναικείων, ὅπερ ἐστὶ τῶν καταμηνίων, ἐὰν καὶ ἡ προθεσμία
<lb/>τῆς κατὰ περίοδον καθάρσεως ἐμπέφυκεν. ἐὰν μέντοι

<pb n="805"/>

τράχηλος ὀδυνώδης ἐπὶ τοῖς προειρημένοις γένηται τῆς ἄνω
<lb/>ῥοπῆς αὐτὸ τίθεται γνώρισμα.
</p></div>

<div type="textpart" subtype="chapter" n="145">
<quote type="lemma" n="145">Καὶ διὰ ῥινῶν αἱμοῤῥαγῆσαι, ἐλπίζειν τὰ σείοντα κεφαλὴν
<lb/>καὶ τὰ ἠχώδεα, αἱμοῤῥαγέειν ἢ γυναικεῖα καταβιβάζειν,
<lb/>ἄλλως τε καὶ ἢν κατὰ ῥάχιν καῦμα παρακολουθήσῃ. ἴσως
<lb/>δὲ καὶ δυσεντερικόν.</quote>
<p><milestone unit="ed2page" n="797"/>Προσέγραψεν ἐνταῦθα πάλιν ἓν ἀμφίβολον ὄνομα,
<lb/>πᾶσαν ῥῆσιν ἔχειν ἔργον πεποιημένος τι ζήτημα. τίνα
<lb/>γὰρ ἐστι τὰ σείοντα τὴν κεφαλὴν ἀσαφὲς πάνυ. τινὲς μὲν
<lb/>ἅπαντα τὰ κατὰ τὴν κεφαλὴν συμπτώματά φασιν οὕτως
<lb/>εἰρῆσθαι, γενικήν τινα φωνὴν ταύτην εὑρόντος αὐτοῦ, καθάπερ
<lb/>ἔμπροσθεν ἐπὶ τῆς κοιλίας τὸ πονηρεύεσθαι. τινὲς
<lb/>δὲ κατὰ τοὺς παλμοὺς ἢ σφυγμοὺς τῶν ἐν κροτάφῳ φλεβῶν
<lb/>κίνησίν τινα τῆς ὅλης κεφαλῆς ἤτοι τρομώδεις ἤ πως

<pb n="806"/>

κλονώδεις. ταῦτ’ οὖν τὰ σείοντα κεφαλὴν κινοῦντά ποτε
<lb/>καὶ τὰς ἐκ τῶν ῥινῶν αἱμοῤῥαγίας, ὥσπερ γε καὶ καταμήνια.
<lb/>μᾶλλον δ’ ἐλπίζει τοῦτ’ ἔσεσθαι, καύματος αἴσθησιν
<lb/>ἐχούσης ἐν τοῖς κατὰ ῥάχιν χωρίοις τῆς γυναικὸς, ἐγχωρεῖν
<lb/>τε διηγεῖσθαι τὴν ἐπὶ τὴν κεφαλὴν ῥοπὴν τῶν λυπούντων,
<lb/>εἰ μὴ διὰ τῆς μήτρας κενωθείη καὶ δυσεντερίαν εἰργάσασθαι.
</p></div>

<div type="textpart" subtype="chapter" n="146">
<quote type="lemma" n="146">Καὶ οἱ κατὰ κοιλίην παλμοὶ ὑποχονδρίου ἐντάσει ὑπομάκρῳ
<lb/>ὀγκώδεις, αἱμοῤῥαγικοὶ, φρικώδεες οὗτοι.</quote>
<p>Ἄδηλόν ἐστιν ἐπὶ τίνος συμπτώματος εἴρηται τὸ τῶν
<lb/>παλμῶν ὄνομα. πρὸς γὰρ τὸ μηδὲ διακεκρίσθαι σαφῶς
<lb/>τὰς προσηγορίας τῶν παλαιῶν, ὡς δηλοῖ καὶ τὸ περὶ παλμοῦ
<lb/>βιβλίον, ἐν ᾧ περὶ τῶν κατὰ τὰς ἀρτηρίας σφυγμῶν
<lb/>διαλέγεται, οὕτως καὶ ὁ γράψας τοῦτο τὸ βιβλίον εὐχερής
<lb/>ἐστιν εἰς θέσιν ὀνομάτων ἐκ καταχρήσεως ἢ μεταφορᾶς.

<pb n="807"/>

ἴσμεν δ’ ὅτι κατὰ τὸ προγνωστικὸν εἰπὼν Ἱπποκράτης· εἰ
<lb/>δὲ καὶ σφυγμὸς ἐνείη ἐν τῷ ὑποχονδρίῳ, ἐπήνεγκε θόρυβον
<lb/>σημαίνει ἢ παραφροσύνην. ἥκουσαν δὲ κἀκεῖ τινὲς μὲν
<lb/>ἀντὶ τοῦ σφυγμοῦ παλμὸν εἰρῆσθαι, τινὲς δὲ κυρίως ἐπὶ
<lb/>τῆς σφοδρᾶς κινήσεως τῆς κατὰ ῥάχιν ἀρτηρίας. ἐπεὶ δὲ
<lb/>καὶ οἱ παλμὸν ἔγραψαν, οὐ μὴν αἱμοῤῥαγικὸν εἶναι σημεῖον,
<lb/>ἀπεφήνατο κατὰ τὸ προγνωστικὸν ὁ Ἱπποκράτης τὸν σφυγμὸν
<lb/>τοῦτον ὑπάρχειν. ἀλλ’ ἐφεξῆς περὶ τῶν καθ’ ὑποχόνδριον
<lb/>φλεγμονῶν γράψας προσέθηκε τῷ λόγῳ, γίνεται δὲ
<lb/>τούτοισι καὶ αἵματος ῥῆξις διὰ ῥινῶν καὶ κάρτα ὠφελέει.
<lb/>καὶ ἵνα γε μᾶλλον ἐλπίσῃ ἔσεσθαι τὴν ἐκ τῶν ῥινῶν αἱμοῤῥαγίαν,
<lb/>ἐπανερέσθαι φησὶν, εἰ κεφαλὴν ἀλγέουσιν ἢ ἀμβλυώττουσιν.
<lb/>εἰ γὰρ εἴη τούτων τι ἐνταῦθα ἂν ῥέποι. καλῶς
<lb/>δ’ εἰπόντος Ἱπποκράτους, ἐπὶ τῶν καθ’ ὑποχόνδριον
<lb/>φλεγμονῶν, γίνεται δὲ τούτοισι καὶ αἵματος ῥῆξις διὰ ῥινῶν,
<lb/>οὕτω κἀνταῦθα τὸν λόγον ἐκ τοῦ καθόλου μετήγαγεν
<lb/>ἐπὶ τὸ κατὰ μέρος εἰπὼν, ὑποχονδρίου ἐντάσει ὑπομάκρῳ.

<pb n="808"/>

ἡ δὲ ὑπόμακρος ἔντασις αὕτη τῶν μυῶν ἂν εἴη τῶν μέσων,
<lb/>οἵτινες ἀπὸ τοῦ θώρακος ἐπὶ τὰ τῆς ἥβης ὀστᾶ καταφέρονται.
<lb/>γίνεται δὲ καὶ σπληνὸς ὑπόμακρος φλεγμονὴ, ἀλλ’
<lb/>οὐκ ἄν τις φαίη μετὰ παλμοῦ γινομένου ταύτας τὰς φλεγμονὰς
<lb/>αἱμοῤῥαγικὰς εἶναι, τὴν δ’ ἥπατος φλεγμονὴν τῶν
<lb/>ἄλλων μυῶν τῶν καθ’ ὑποχόνδριον, ἓξ γάρ εἰσιν ὑπόλοιποι
<lb/>τῶν εἰρημένων δύο μυῶν, εἶναι καὶ αὐτὰς τὰς αἱμοῤῥαγίας.
<lb/>ὅπερ οὖν ἐν πολλαῖς ῥήσεσιν ἐμεμψάμεθα τοῦ βιβλίον τοῦτο
<lb/>γράψαντος, οὐκ ἂν ὀκνήσαιμι καὶ τὰ νῦν μέμψασθαι, περὶ
<lb/>ὧν κατὰ μέρος ἀπόφασιν πολλὴν ποιησαμένου, σύντομον δὲ
<lb/><milestone unit="ed2page" n="798"/>καὶ ἀληθῆ διδασκαλίαν διὰ τῶν καθόλου παραλιπόντος.
<lb/>καὶ γὰρ καὶ κατὰ τὸ τέλος τῆς ῥήσεως οὗτοι
<lb/>προσέθηκαν φρικώδεες, ὡς καθόλου καὶ τοῦτο συμβαῖνον
<lb/>αὐτοῖς, καίτοι γ’ οὐκ ἂν καθόλου. γίνεται μὲν γὰρ ἐπὶ
<lb/>ταῖς τοιαύταις συνδρομαῖς ἐνίοτε καὶ τουτὶ τὸ σύμπτωμα,
<lb/>διὰ παντὸς δ’ ἢ πλειστάκις οὐ γίνεται. χρὴ δὲ ταῦτα
<lb/>γράφειν ἐν τῇ προῤῥητικῇ διδασκαλίᾳ, ὅσα διὰ παντὸς ἢ
<lb/>πλειστάκις γίνεται. οἷον ἢν ἐπὶ τοῦ προκειμένου, καθάπερ

<pb n="809"/>

ἐπὶ παραδείγματος ὁ λόγος γένηται <milestone unit="ed1page" n="215"/>σαφὴς, εἴ τις
<lb/>φαίη τῶν κατ’ ἐπιγάστριον μυῶν, ἓξ τὸν ἀριθμὸν ὄντων,
<lb/>τοὺς μέσους, τοὺς ὀρθίους αἱμοῤῥαγικωτέρους τῶν ἄλλων
<lb/>εἶναι, πλέον τι διδάξει τοῦ αἱμοῤῥαγίας ἐπιγίνεσθαι λέγοντος.
<lb/>εἰ δὲ ἁπλῶς μόνους τούτους εἴπῃ φλεγμαίνοντας,
<lb/>εἴπερ καὶ ἄλλο τι τῶν αἱμοῤῥαγικῶν αὐτοῖς ἐπιγένηται σημείων,
<lb/>ἐπιφέρει αἱμοῤῥαγίαν.
</p></div>

<div type="textpart" subtype="chapter" n="147">
<quote type="lemma" n="147">Ἐκ ῥινῶν λαῦρα, βίαια, πολλὰ ῥυέντα, ἕτοιμον εἰς σπασμοὺς
<lb/>προσάγεται, φλεβοτομία λύει,</quote>
<p>Εἰ ἁπλῶς εἰρήκει σπασμὸν προσάγεσθαι ταῖς τοιαύταις
<lb/>αἱμοῤῥαγίαις, ἐμεμψάμεθα ἂν αὐτὸν, ὥσπερ ἐν ἄλλοις
<lb/>πολλοῖς οὕτω κἀνταῦθα τὸ κατὰ μέρος ἀποφηνάμενον ὡς
<lb/>καθόλου. ἐπεὶ δὲ προσέθηκεν, ἔστιν οἷον ἐπαινοῦμεν ἀληθεύεται.
<lb/>καὶ γὰρ ἡμεῖς ὡς εἴδομεν πολλάκις ἐπὶ τοιαύταις

<pb n="810"/>

αἱμοῤῥαγίαις σπασθέντας τινὰς, οὐ μόνον διὰ τὴν ὑπερκένωσιν,
<lb/>ἀλλὰ καὶ διὰ τὴν ψύξιν, ἣν ψύχουσιν οἱ ἰατροὶ τὴν
<lb/>κεφαλὴν, ἐπισχεῖν βουλόμενοι τὴν αἱμοῤῥαγίαν. τὸ δὲ ἐπὶ
<lb/>τῇ τελευτῇ τῆς ῥήσεως εἰρημένον, φλεβοτομία λύει, τοιόνδε
<lb/>τι φαίνεται δηλοῦν. τὰς τοιαύτας διαθέσεις, ἐφ’ αἷς σφοδρῶς
<lb/>αἱμοῤῥαγοῦσι, φλεβοτομία λύει πρὸ τῆς αἱμοῤῥαγίας
<lb/>παραληφθεῖσα. δῆλον ὅτι βαρυνομένη τῷ πλήθει τοῦ αἵματος
<lb/>ἡ φύσις ὥρμησε μὲν ἐπὶ τὴν ἀπόκρισιν αὐτοῦ, κρατῆσαι
<lb/>δὲ τοῦ συμμέτρου μὴ δυνηθεῖσα τὴν καλουμένην
<lb/>ὑπὸ τῶν νεωτέρων ἰατρῶν ὑπέρκρισιν εἰργάσατο. δύναται
<lb/>δὲ καὶ αὐτῆς τῆς σφοδρᾶς αἱμοῤῥαγίας βοήθημα τὴν φλεβοτομίαν
<lb/>εἰρηκέναι. καὶ γὰρ καὶ ἡμεῖς πολλάκις ἐπειράθημεν
<lb/>τοῦ βοηθήματος, ἐναργῶς ἱστάντος τὴν ἄμετρον φορὰν
<lb/>τοῦ αἵματος. εὔδηλον δ’ ὅτι τὴν κατ’ εὐθὺ χεῖρα
<lb/>τέμνειν χρὴ τοῦ μυκτῆρος, ἐξ οὖ ῥεῖ τὸ αἷμα λάβρως καὶ
<lb/>ταύτης αὐτῆς τῆς χειρὸς τὴν ὠμιαίαν φλέβα διαιρεῖν, εἰ
<lb/>δ’ ἐξ ἀμφοτέρων, οὐδὲν κωλύει διαιρεῖν ἀμφοτέρας. οὐ γὰρ

<pb n="811"/>

ὑπὲρ τοῦ κενῶσαι δι’ αὐτῶν, ἀλλ’ ἀντισπάσεως ἕνεκα τὴν
<lb/>τομὴν ποιούμεθα.
</p></div>

<div type="textpart" subtype="chapter" n="148">
<quote type="lemma" n="148">Αἱ πυκναὶ καὶ κατὰ μικρὰ ἀναστάσιες ὑπόξανθοι γλίσχραι,
<lb/>ἔχουσαι μικρὰ κοπρώδεα μεθ’ ὑποχονδρίου ἀλγήματος
<lb/>καὶ πλευροῦ ἰκτεριώδεες. ἆρα δὲ ἐπιστάντων αὐτῶν οὗτοι
<lb/>ἐκλύονται ἅμα τε καὶ αἱμοῤῥαγέει; τούτοις τάσις
<lb/>ὀσφύος, ἀλγήματα ἐν τούτοισιν αἱμοῤῥαγικά.</quote>
<p>Συνεφόρησε πάλιν ἐνταῦθα συμπτωμάτων πλῆθος οὐχ
<lb/>ὁμογενῶν, ὑπὲρ ὧν ἑώρα οὐδ’ αὐτὸς διατείνεται· ἑκάστου
<lb/><milestone unit="ed2page" n="799"/>τὴν δύναμιν ἔμαθες ἐν οἷς ὀλίγον ἔμπροσθεν εἶπον
<lb/>Ἱπποκρατείοις μὲν συγγράμμασιν, ἡμετέροις δὲ
<lb/>ὑπομνήμασιν.
</p></div>

<pb n="812"/>

<div type="textpart" subtype="chapter" n="149">
<quote type="lemma" n="149">Ὑποχονδρίου ἔντασις μετὰ καρηβαρίης καὶ κωφώσεως καὶ
<lb/>τὰ πρὸς αὐγὰς ὀχλέοντα αἱμοῤῥαγικά.</quote>
<p>Βούλεται δηλοῦν ἅπερ Ἱπποκράτης σκοτώδεα περὶ τὰς
<lb/>ὄψεις εἴρηκεν, ὄντως ἐν τῇ εἰρημένῃ συνδρομῇ τῶν συμπτωμάτων
<lb/>αἱμοῤῥαγικῇ, καθὼς διὰ τῶν ἡμετέρων ὑπομνημάτων
<lb/>ἔμαθες. ἀναγινώσκειν γὰρ ἄρτι πάλιν ὧν πολλάκις
<lb/>ἐμνημονεύσαμεν, εἰς μῆκος λόγου ἐκτείνειν ἐστὶ τὰ
<lb/>ὑπομνήματα.
</p></div>

<div type="textpart" subtype="chapter" n="150">
<quote type="lemma" n="150">Ἑνδεκαταίοισι στάξιες δύσκολοι, ἄλλως τε καὶ ἢν ἐπίσταξις.</quote>
<p>Τὸ μὲν ἐπίσταξις περιττόν· εἰ γὰρ καὶ τοῖς δ΄ καὶ ε΄,
<lb/>ὁμοίως ἄτοπον. ἁπασῶν δ’ οὐσῶν τῶν ἀπὸ ῥινὸς στάξεων
<lb/>χαλεπῶν, ὅταν παχεῖαι καὶ μέλαιναι ἀποστάξεις, ταύτας

<pb n="813"/>

ὀλεθριωτάτας εὑρήσεις. εἰ δὲ κατά τινας τῶν ἐπιδημιῶν
<lb/>ἢ κρισίμων ἡμερῶν συμβαίνει τὸ τοιοῦτον, βεβαιώτερον
<lb/>ἔξεστι προδηλῶσαι. ἐπίδηλος δὲ καὶ ἡ ια΄ τῆς ιδ΄, ὥστε
<lb/>τοῦ λελεγμένου καθόλου θεωρήματος ὑπ’ ἐμοῦ, νῦν ὁ γράψας
<lb/>τὸ βιβλίον ἕν τι τῶν κατὰ μέρος εἶπεν, ἑνδεκάτης
<lb/>μνημονεύσας ἐν αὐτοῖς ἡμέρας. ἐν δὲ τῷ καθόλου περὶ τῶν
<lb/>ἐπιδήλων τε καὶ κρισίμων εἰρηκέναι τοῦτο.
</p></div>

<div type="textpart" subtype="chapter" n="151">
<quote type="lemma" n="151">Τὰ ἐν φρίκῃσιν ἅμα ἱδρώσαντα κρισίμως, εἰς δὲ τὴν αὔριον
<lb/>φρίξαντα παραλόγως, ἀγρυπνέοντα, αἱμοῤῥαγήσειν
<lb/>οἴομαι.</quote>
<p>Καλῶς εἶπεν, οἴομαι, διατείνεσθαι περὶ τῆς προῤῥήσεως
<lb/>τῶν μήτε διηνεκῶς μήθ’ ὡς τὸ πολὺ γινομένων
<lb/>ἀφελών.
</p></div>

<pb n="814"/>

<div type="textpart" subtype="chapter" n="152">
<quote type="lemma" n="152">Οἷ ἵν’ ἐξ ἀρχῆς αἱμοῤῥαγίαι λαῦραι, ῥῖγος ἵστησι ῥύσιν.</quote>
<p>Ῥῖγος ἔστιν ὅτε μέτριον ἐθεασάμεθα προηγησάμενον
<lb/>αἱμοῤῥαγίας ἐν πλήθει σώματος. ταραχὴν γὰρ ἐν αὐτῷ
<lb/>ποιῆσαν, ἐπεγείρει τὴν φύσιν ἀποκρῖναι τὸ λυποῦν. ὡς τὸ
<lb/>πολὺ μὲν οὖν ἱδρῶτες ἔμετοί τε χολωδῶν καὶ διαχωρήσεις
<lb/><milestone unit="ed2page" n="800"/>ἐπὶ τῷ ῥίγει γίνονται. συμβαίνει δ’, ὡς ἔφην,
<lb/>ἐνίοτε καὶ δι’ αἱμοῤῥαγίαν κενωθῆναι τὸ πλῆθος.
</p></div>

<div type="textpart" subtype="chapter" n="153">
<quote type="lemma" n="153">Ἐὰν δὲ ἐπιγένηται λαύρα αἱμοῤῥαγίη, ἀντισπᾶται. ἐξ αἱμοῤῥαγίας
<lb/>ῥίγεα μακρά.</quote>
<p>Ὅταν μὴ παύσῃ τὴν νόσον αἱ αἱμοῤῥαγία, διαδέξεται
<lb/>δ’ αὐτὴν ῥῖγος, ἑκάτερον γίνεται μακρὸν ἐκ τοῦ δυσεκθέρμαντον
<lb/>εἶναι καὶ τοῦ περιμένειν ἐπὶ πλείοσιν ἡμέραις, γινόμενον

<pb n="815"/>

ἐκ περιόδου μὲν, ὡς τὸ πολὺ, συμβαίνει δέ ποτε
<lb/>καὶ πεπλανημένως.
</p></div>

<div type="textpart" subtype="chapter" n="154">
<quote type="lemma" n="154">Οἶσι κεφαλαλγίαι καὶ τραχήλου πόνοι καὶ ὅλου δέ τις ἀκράτεια
<lb/>τοῦ σώματος τρομώδης αἱμοῤῥαγικὰ λύουσιν. ἀτὰρ
<lb/>καὶ χρόνῳ οὕτω λύονται.</quote>
<p>Πολλὰς ἐν τούτῳ τῷ λόγῳ παντὶ συνδρομὰς ἐφεξῆς
<lb/>ἀλλήλων ἔγραψε καὶ μὴ δυνάμενος ἐν ὀλίγῳ περιγράψαι τὴν
<lb/>καθόλου μέθοδον ἐπὶ τῶν αἱμοῤῥαγησάντων. ἐπισκέπτεσθαι
<lb/>δὲ χρὴ δύο ταῦτα πρῶτα, πυρετὸν θερινὸν ἱκανῶς, ὥσπερ
<lb/>οἱ καῦσοι καὶ τὰ περὶ τῆς κεφαλῆς καὶ τοῦ τραχήλου συμπτώματα
<lb/>καὶ μάλιστα αὐτῶν τὰ πληθωρικά. συναριθμῶν
<lb/>δὲ δηλονότι τῇ κεφαλῇ καὶ τὸ κατὰ τὸ πρόσωπον, εἶθ’ ἑξῆς
<lb/>αἵματος πλῆθός ἐστιν ἐν ὅλῳ τῷ σώματι σημεῖα. καὶ τούτων
<lb/>οὐδὲν ἦττον ἐφ’ ὥρᾳ θέρους ἢ ἐαρινῇ χώρᾳ τε τῶν

<pb n="816"/>

εὐκράτων ἢ τῶν θερμοτέρων, καθ’ ὑποχόνδρια φλεγμονή τις.
<lb/>ἐφεξῆς δὲ τούτων τὰ περὶ τὴν κεφαλὴν καὶ τὸ πρόσωπον
<lb/>αἱμοῤῥαγικὰ σημεῖα καὶ εἴ τι κατὰ θώρακα καὶ ὑποχόνδρια
<lb/>τῆς ἄνω ῥοπῆς γνώρισμα. ταῦτα γὰρ ἅπαντα διὰ τῶν περὶ
<lb/>κρίσεων ὑπομνημάτων ἐξηγησάμην καὶ μέντοι καὶ τῶν <milestone unit="ed1page" n="216"/>
<lb/>εἰς τὸ προγνωστικὸν καὶ τὸ πρῶτον ἐπιδημιῶν, ἐν οἷς καὶ
<lb/>διώρισται τά τε μελλούσης ὅσον οὔπω γενήσεσθαι τῆς αἱμοῤῥαγίας
<lb/>σημεῖα καὶ τὰ μὴ τοιαῦτα.
</p></div>

<div type="textpart" subtype="chapter" n="155">
<quote type="lemma" n="155">Οὖρα τοῖσι παρ’ ὦτα ταχὺ καὶ ἐπ’ ὀλίγον πεπαινόμενα
<lb/>φλαῦρα. καὶ τὸ καταψύχεσθαι ὧδε πονηρόν.</quote>
<p>Καὶ τὸ κατὰ ταύτην τὴν ῥῆσιν εἰρημένον ἐπὶ μέρους
<lb/>ἐστὶν ὑποπεπτωκὸς καθολικῷ λόγῳ, τὰ οὖρα κατὰ πᾶν νόσημα,
<lb/>ταχὺ καὶ ἐπ’ ὀλίγον πεπανθέντα, μετὰ ταῦτα δὲ
<lb/>παυσάμενα φλαῦρόν τι σημαίνει. πρόδηλον δ’ ὅτι καὶ
<lb/>τὸ καταψύχεσθαι πονηρὸν οὐκ ἐν τούτοις μόνον, ἀλλὰ καὶ

<pb n="817"/>

πᾶσιν. οὐδὲ γὰρ ἐπὶ τῶν κοινῶν πρόσεστιν ἐξαίρετόν τι,
<lb/>καθάπερ ἐπὶ τῶν καύσων. οὗτοι γὰρ ὅτι διακαεῖς ὄντες
<lb/>οὐκ ἐκθερμαίνουσι τὰ ἄκρα, κακοήθεις εἰσὶ, τῶν ἐπιεικῶν
<lb/>ὅλον τὸ σῶμα διακαιόντων ὁμαλῶς.
</p></div>

<div type="textpart" subtype="chapter" n="156">
<quote type="lemma" n="156"><milestone unit="ed2page" n="801"/>Τὰ ὑποκαρώδεα ἰκτερώδεα, οὐ πάνυ αἰσθανόμενα,
<lb/>οἷσι λύγγες κοιλίη καταῤῥήγνυται, ἴσως καὶ ἐπίστασις, οὗτοι
<lb/>ἐκλύονται· ἆρα τούτοισι καὶ τὰ παρὰ τὰ ὦτα;</quote>
<p>Εἰ ὑφ’ ἡμῶν μεμάθηκας τά τε τῶν παρωτίδων ἴδια
<lb/>σημεῖα καὶ τὰ τῶν ὀλεθρίως ἐχόντων γνωρίσματα, γνωριεῖς
<lb/>ῥᾳδίως τὰ νῦν εἰρημένα τῶν ἰδίων οὐκ ὄντα.
</p></div>

<div type="textpart" subtype="chapter" n="157">
<quote type="lemma" n="157">Τὰ ἐπεσχημένα μετὰ ῥίγεος οὖρα πονηρὰ, ἄλλως τε καὶ
<lb/>προκαρωθέντα παρ’ οὖς. ἆρα ἐπὶ τούτοισιν ἐλπίς;</quote>

<pb n="818"/>

<p>Ἐν μὲν ταῖς πρὸ τούτου ῥήσεσι γράφειν ἐβούλετο αἱμοῤῥαγιῶν
<lb/>μελλουσῶν συνδρομὰς, οὐ δυνάμενος, ὡς ἔφην,
<lb/>ἐν ὀλίγῳ περιλαβεῖν αὐτῶν τὰ ἴδια. πάλιν ἤδη δεύτερον
<lb/>ἔγραψε ῥῆσιν ταύτην, εἰς πρόῤῥησιν ἐσομένων παρωτίδων.
<lb/>ἔχει δ’ οὐδὲν οὐδ’ αὐτὴ τῶν ἰδίων, μετὰ τοῦ καί τινα τῶν
<lb/>ὀλεθρίων μεμίχθαι συμπτωμάτων, ἐφ’ οἷς σπανίως γίνονται
<lb/>παρωτίδες. ὅτι δ’ οὐδ’ αὐτὸς ἐτόλμησεν ἀποφήνασθαι περὶ
<lb/>τῆς τῶν παρωτίδων γενέσεως, ἀλλὰ τὸ περίδηλον, διὰ τοῦ
<lb/>προσθεῖναι τὸν ἆρα σύνδεσμον.
</p></div>

<div type="textpart" subtype="chapter" n="158">
<quote type="lemma" n="158">Ἐκστροφώδους ὑπόστασις ἰλυώδης, ὑποπέλιος, κακή. ἆρά
<lb/>γε ἐκ τῶν ὑποχονδρίων ὀδυνᾶται, δοκέω δέ δεξιόν; ἐκλύεται
<lb/>ἆρα τὰ παρ’ ὦτα τοιούτοισιν, ὀδυνώδεα ἐπ’ ὀλίγῳ;
<lb/>κοιλίη καταῤῥαγεῖσα τούτοισιν ἐν ἅπασιν ὀλέθριον.</quote>

<pb n="819"/>

<p>Ἐν ἅπασι τοῖς ἄλλοις ἀντιγράφοις εὗρον ἐκστροφωδέων
<lb/>ἐν ἀρχῇ τῆς ῥήσεως γεγραμμένον, ὅτι μὴ τοῖς Διοσκορίδου
<lb/>καὶ Καπίτωνος. οὗτοι γὰρ ἔγραψαν ἐκστροφωδέων,
<lb/>ὧν ὁ λόγος ἐπ’ οὔρων λέλεκται καὶ διὰ τούτων τὰς ὑποστάσεις
<lb/>Ἱπποκράτει τε καὶ τοῖς ὑπ’ αὐτῶν σκοπεῖσθαι, μὴ
<lb/>τῶν διαχωρημάτων. αὐτὸς μὲν οὖν ὁ Διοσκορίδης τὰ στροφώδεα
<lb/>οὖρα λέγεσθαί φησι τὰ ἔχοντά τινα ἐν αὐτοῖς ἐμφερόμενα
<lb/>πεπηγότα παρὰ τὸ διαστρέφεσθαι, ὅ ἐστι πήγνυσθαι
<lb/>γεγονότος τοῦ ὀνόματος. ἴσμεν γὰρ ὅτι καὶ ὁ ποιητὴς
<lb/>εἷπε τόδε, τὸ καὶ περιστρέφεται κυκλωδῶς, δηλοῦν τὸ
<lb/>περιπήγνυται. οἱ δ’ ἄλλοι σχεδὸν ἄπαντες ἐξηγηταὶ τὰς
<lb/>ἐν τοῖς διαχωρήμασιν ἰλυώδεις καὶ ὑποπελίους ὑποστάσεις
<lb/>εἰρῆσθαί φασι νῦν, ὅταν ὑγραίνηται γαστὴρ καὶ τὰ στροφώδη
<lb/>συμφωνεῖν ἡγοῦνται. τοὐπίπαν γὰρ αἱ τοιαῦται διαχωρήσεις
<lb/>μετὰ στρόφων γίνονται. ἐφίστασθαι δή φησι τοῖς οὕτω
<lb/>διαχωρουμένοις ὑγροῖς οὖσιν, ὑποστάσεις ἰλυώδεις ὑποπελίους,
<lb/>ὅταν μοχθηρὰ διάθεσις ᾖ, καθ’ ἣν ἐκκρίνεται τὰ τοιαῦτα,
<lb/><milestone unit="ed2page" n="802"/>καὶ τοὐπίπαν γε τοῖς τὰ τοιαῦτα διαχωροῦσι τὸ

<pb n="820"/>

ἧπαρ πεπονθέναι φησὶ καὶ διὰ τοῦτο καὶ αὐτὸν τὸν γραφέα
<lb/>προστεθεικέναι τῇ ῥήσει· ἆρα ἐκ τῶν ὑποχονδρίων
<lb/>ὀδυνᾶται, δοκέω δεξιόν; ἀεὶ μὲν γὰρ ἡπατικὰ τοιαῦτα διαχωρήματα,
<lb/>οὐ μὴν μετὰ φλεγμονῆς ἀεὶ τοῦ σπλάγχνου,
<lb/>διότι τῷ λόγῳ προσέθηκε τὸν ἆρα σύνδεσμον, ὡς οὐ δυνάμενον
<lb/>διατείνεσθαι, ὅταν τὸ δεξιὸν ὑποχόνδριον ἀεὶ ὀδυνᾶται
<lb/>τοῖς οὕτω πάσχουσιν. ἀλλὰ καὶ τὸ τούτοις ἐφεξῆς εἰρημένον
<lb/>τὸ ἐκλύεσθαι, πρόδηλον ἡπατικόν ἐστι σύμπτωμα,
<lb/>καθότι δέδεικται διὰ τοῦ δευτέρου τῶν ἐπιδημιῶν. μετὰ
<lb/>ταῦτα προσέγραψε περὶ τῶν παρ’ ὤτων. φαίνεται δὲ ταύταις
<lb/>ἁπάσαις ταῖς ῥήσεσιν ἐπὶ συνδρομαῖς τισι προγνώσεις
<lb/>αὐτῶν γράφειν καὶ τοῦτ’ εἶναι μάλιστα καὶ κατὰ τὸ προκείμενον
<lb/>αὐτῷ καὶ κατὰ τὴν ἐνεστῶσαν ῥῆσιν, ἀλλ’ οὐκ ἐτόλμησεν
<lb/>ἀποφήνασθαι περὶ αὐτῶν, καίτοι γε εἰωθὼς ἐπὶ τῶν
<lb/>κατὰ μέρος ὡς πολλάκις καθόλου ἀποφάσεις γράφειν. ἀλλὰ
<lb/>νῦν γέ φησι καὶ τὰ παρ’ ὦτα τούτοισιν ὀδυνώδεα ἐπ’ ὀλίγον,
<lb/>ἐμφαίνων πάλιν ὡς ἑωρακὼς ᾖ τινα τοιοῦτον ἄῤῥωστον
<lb/>ἐφ’ οὗ ὑπὸ τῆς φύσεως ὁρμή τις ἐγένετο πρὸς γένεσιν παρωτίδων,

<pb n="821"/>

οὐ μὴν ἐξίσχυσέ γε ἀποθέσθαι ταύτῃ τὰ λυποῦντα
<lb/>καὶ συνέβη τὸν νοσοῦντα κοιλίης καταῤῥαγείσης ὀλέθριον
<lb/>ἔχειν, ὡς ἂν μὴ κρίσεως λόγῳ τῆς φύσεως ἐκκρινούσης κάτω
<lb/>τοὺς λυποῦντας χυμοὺς, ἀλλὰ δι’ ἀῤῥωστίαν τῆς ἐν ἥπατι
<lb/>δυνάμεως.
</p></div>

<div type="textpart" subtype="chapter" n="159">
<quote type="lemma" n="159">Ἔν τισιν ἀσώδεσιν ἀγρυπνίῃσι τὰ παρ’ οὖς μάλιστα.</quote>
<p>Προσέθηκεν ἐνταῦθα διὰ τὸ πολλάκις ἑωρακέναι ταῦτα
<lb/>καὶ οὐχ ἅπαξ, ὥστε κατὰ τὴν πρὸ ταύτης ῥῆσιν, ἀληθές
<lb/>ἐστιν ἀσώδεις εἶναι οἷς ἀνίστανται παρωτίδες, ἀλλ’ οὐχ
<lb/>ἱκανὸν τοῦτο. καὶ γὰρ ὅτι παραφροσύνην ἀναγγέλλει τὰ
<lb/>τοιαῦτα συμπτώματα διὰ τῶν ἔμπροσθεν ἐδήλωσεν. ἐὰν
<lb/>οὖν ἅπερ ὁ Ἱπποκράτης ἡμᾶς ἐδίδαξε προδιασκεψάμενος
<lb/>ἐλπίσῃς ἔσεσθαι παρωτίδας, εἶτ’ ἀσώδη καὶ ἄγρυπνον ἴδῃς
<lb/>τὸν κάμνοντα, γενήσεσθαι τὰς παρωτίδας. δι’ ὧν δὲ σημείων
<lb/>ἐλπίσεις ἔσεσθαι τὰς παρωτίδας, ἔστι ταῦτα. πρῶτον

<pb n="822"/>

μέντοι τὸ κοινὸν ἁπασῶν ἀποστάσεων, ὅτι χρονίζοντι περιέστηκε
<lb/>τῷ κάμνοντι, εἶθ’ ἑξῆς εἰ ἀργὴ καὶ κατάῤῥοπος ἡ
<lb/>νόσος ἢ θερμὴ καὶ ἀνάῤῥοπος ἢ τὰ περὶ τράχηλον καὶ κεφαλὴν
<lb/>βάρη καὶ τὰς ὀδύνας καὶ τὸ ἔρευθος τοῦ προσώπου.
<lb/>διὰ τοῦτο γάρ τοι προελπίσαντι παρωτίδας ἔσεσθαι βεβαιοτέρα
<lb/>πρόγνωσις ἔσται τῶν κατὰ τήνδε τὴν ῥῆσιν εἰρημένων
<lb/>ἐπιφανέντων. ἐκείνου μὲν πρὸ πάντων μέμνησο τοῦ
<lb/>λόγου. μετὰ ταῦτα τοίνυν πάντα τὰ σημεῖα καθ’ ἕκαστον
<lb/>ἂν εἶπον πρὸς Ἱπποκράτους αὐτὰ γεγραμμένα δυοῖν ἤδη
<lb/>βιβλίοιν. ἐπιτάσσειν δ’ αὐτοῖς ὅσα διὰ σφυγμῶν εἰς ἑκάστου
<lb/>πρόγνωσιν συντελεῖ, παραλέλειπται μὲν πρὸς Ἱπποκράτους,
<lb/>ἔχεις δὲ καὶ ταῦτα γεγραμμένα πρὸς ἡμῶν ἐν τῇ
<lb/>περὶ σφυγμῶν πραγματείᾳ.
</p></div>

<div type="textpart" subtype="chapter" n="160">
<quote type="lemma" n="160"><milestone unit="ed1page" n="217"/>Ἐπὶ εἰλεοῖσι δυσώδεσι πυρετῷ ὀξεῖ, ὑποχονδρίῳ μετεώρῳ
<lb/>χρονιωτέρῳ, τὰ παρ’ οὖς ἐπαρθέντα κτείνει.</quote>

<pb n="823"/>

<p><milestone unit="ed2page" n="803"/>Ἐν ταύτῃ τῇ ῥήσει γέγονε μέν τις ἀσάφεια καὶ δι’
<lb/>αὐτὸν τὸν γράψαντα· γέγονε δὲ διά τινας ἐξηγητὰς ἡγουμένους
<lb/>ἄδηλον εἶναι πότερον καθ’ ἕκαστον τῶν εἰρημένων
<lb/>συμπτωμάτων ὁ ἀνὴρ ἐλπίζειν ἡμᾶς ἀξιοῖ γενέσθαι παρωτίδας
<lb/>ἢ πάντα συνελθόντα. ἐν ἀρχῇ μὲν τούτου συγγράμματος,
<lb/>ἔτ’ ἀγνοουμένης τῆς γνώμης αὐτοῦ, προσηκόντως
<lb/>ἄδηλα τὰ τοιαῦτα ἄν τις εἶναι νομίσῃ, ἐν ὅλῳ δὲ τῷ βιβλίῳ,
<lb/>πεῖραν ἱκανὴν ἐσχηκότων ἡμῶν τῆς προαιρέσεως αὐτοῦ
<lb/>καὶ γινωσκόντων ὅτι κατὰ συνδρομὴν ὧν εἶδε τὰς προγνώσεις
<lb/>γράφει, δῆλός ἐστι καὶ νῦν ἐπὶ πᾶσιν οἶς ἔγραψεν
<lb/>ἅμα γενομένοις ἀξιῶν ἡμᾶς ἐλπίζειν τὰς παρωτίδας ἔσεσθαι.
<lb/>ἀλλ’ ὅτι θανατώδεις εἰσὶν, εἰ γένοιντο, πρόδηλον ὡς
<lb/>καὶ νῦν ἑωρακὼς τῶν οὕτω νοσούντων, ὡς παρωτίδων γενομένων
<lb/>ἠκολούθησε θάνατος, ὃς διὰ τὰς παρωτίδας οὐκ ἐγενήθη
<lb/>ἵστασθαι, ὅτι δ’ ἰδεῖν ἐστι τοιαῦτα, δῆλον ἐξ ὧν
<lb/>ἔγραψεν ὅτι περ ὀξὺς πυρετὸς ἦν οὐκ ἀκίνδυνος, ὅτι δ’,
<lb/>ὡς ὀλέθριον πάθος. ἐπεὶ δ’ οὐδὲν ὡς πλέον ἔγραψεν, ἀλλὰ
<lb/>δυσώδη τοῦτον εἶναι βούλεται, πολὺ δὴ μᾶλλον. ὅπως γὰρ

<pb n="824"/>

ἂν ἀκούσῃς δυσώδη τὸν εἰλεὸν, ὀλεθριώτερός ἐστι τοῦ μὴ
<lb/>δυσώδους. ἀκοῦσαι δ’ ἐγχωρεῖ δυσώδεα, πρῶτον μὲν καθ’
<lb/>ὃν ἐμεῖται κόπρος, ὀλεθριώτατον σημεῖον· εἶτ’ εἰ δυσώδης
<lb/>ἐστὶν ἡ ἐκπνοὴ, καὶ τρίτον εἰ δυσώδης ἡ ἐρυγὴ, καὶ τέταρτον
<lb/>εἰ δυσώδης ἡ φῦσα, καὶ πέμπτον εἰ δυσῶδες τὸ σῶμα·
<lb/>καὶ γὰρ ὁ τοιοῦτος εἰλεὸς ὤφθη ποθ’ ἡμῖν.
</p></div>

<div type="textpart" subtype="chapter" n="161">
<quote type="lemma" n="161">Ἐκ κωφώσιος ἐπιεικῶς τὰ παρ’ ὦτα, ἄλλως τε καὶ ἢν
<lb/>ἀσῶδές τι ἐπιγένηται καὶ τοῖσι κωματώδεσιν. ἐπὶ τούτοισι
<lb/>μᾶλλον.</quote>
<p>Ἐπεὶ τὸ ἐπιεικῶς ἐν τῷ μεταξὺ τῶν πολλὴν ἐλπίδα
<lb/>καὶ τῶν ὀλίγην ἐχόντων ἐπὶ πάντων συμπτωμάτων λεγόμενόν
<lb/>ἐστιν· οὕτω καὶ ἄνθρωπον ἐπιεικῆ καλοῦμεν τὸν μέτριον,
<lb/>ᾧ μηδὲν ἄγαν πράττεται κατὰ τὸν βίον. ὁ τοίνυν
<lb/>ὅλος λόγος τοιόσδε τίς ἐστιν. ἐὰν κώφωσις γένηται παρ’
<lb/>οὖς, ἀσᾶσθαι μετρίως ἔλπιζε. προσθήσει δὲ τί ἐλπίζει

<pb n="825"/>

τοῦ κάμνοντος ἀσώδους γενομένου καὶ μᾶλλον ὅταν καὶ κωματώδης
<lb/>ὁ αὐτὸς ἄῤῥωστος ᾖ. ἀλλὰ καὶ ταῦτα, καθάπερ
<lb/>καὶ τὰ πρὸ τούτων, οὐ μᾶλλόν ἐστι παραφροσύνης καὶ φρενίτιδος
<lb/>ἢ παρωτίδων σημεῖα, μὴ προδιωρισμένως εἰπὼν,
<lb/>ἐπὶ μὲν χολώδεσι χυμοῖς ἐν ἀρχῇ νοσήματος, αὐτῆς παραφροσύνης
<lb/>μᾶλλον εἶναι σημεῖον, προϊόντος δὲ τοῦ νοσήματος
<lb/>ἐπὶ χυμοῖς ἀπέπτοις καὶ παχυτέροις καὶ μᾶλλον ὅταν
<lb/>φαίνηται περιεστηκυῖα ἡ τῶν παρωτίδων γένεσις. αὐτὸ
<lb/>γάρτοι καθόλου κεφάλαιόν ἐστιν ἐπὶ τῶν παρωτίδων εἰ μὴ
<lb/>χρονίζοιτο πάθος καὶ περιεστηκὸς ᾖ, ὡς κάμνων τὴν ῥοπὴν
<lb/>τῶν ἐνοχλούντων χυμῶν εἰς τὸν περὶ τὴν κεφαλὴν ἔχει τόπον,
<lb/>ὥστε πάλιν ἐνταῦθα δύναταί τις πλανώμενος ἐφ’ ἑκάστῳ
<lb/>τῶν τὴν ῥοπὴν ἄνω σημαινόντων γράφειν, ὡς ἐν προῤῥήσει
<lb/>παρωτίδας ἑπομένας. ἔστι δὲ καὶ τὰ νῦν εἰρημένα
<lb/>τῆς ἐπὶ τὴν κεφαλὴν ῥοπῆς σημεῖα. λέγω δὴ τήν τε κώφωσιν
<lb/>καὶ τὸ κωματῶδες, οὐ τούτων μᾶλλον ἢ τῶν κατὰ τὴν γαστέρα
<lb/>καὶ θώρακα πασχόντων ὑπάρχειν σύμπτωμα, μεθ’
<lb/>ὁπότερον ἂν γένηται, συνεπαύξει τὴν ἐκείνων πρόγνωσιν.
</p></div>

<pb n="826"/>

<div type="textpart" subtype="chapter" n="162">
<quote type="lemma" n="162"><milestone unit="ed2page" n="804"/>Τὰ παρ’ ὦτα φλαῦρα τοῖσι παραπληγικοῖς.</quote>
<p>Τὰς παραπληγίας ἔμαθες εἶναι τοῖς ὑπὸ πάθους ἐνίοις
<lb/>τῶν ἐν τῷ ζώῳ μορίων, ὁποῖον τοῦ παντὸς σώματός ἐστι
<lb/>πάθος ἀποπληξία. δοκεῖ δή μοι τεθεαμένον ἴσως καὶ δύο
<lb/>καὶ τρεῖς παραπληγικοὺς μηδὲν ὠφεληθέντας ὑπὸ παρωτίδων
<lb/>ἀποφήνασθαι φλαῦρον εἶναι σημεῖον αὐτάς. ἐγὼ δ’
<lb/>οὐκ ἂν ἁπλῶς ἀποφηναίμην μοχθηρὸν εἶναι σημεῖον ἐπιγενομένας
<lb/>τοῖς παραπληγικοῖς παρωτίδας, ἀλλ’ ἀρκεῖ τοῦτο
<lb/>μόνον εἰπεῖν, ὡς ἔλαττόν ἐστιν ἡ ἀπόστασις ἥδε τοῦ νοσήματος.
<lb/>ἐμάθομεν δὲ παρ’ Ἱπποκράτους εἰπόντος ἀγαθὰς
<lb/>ἀποστάσεις εἶναι ἀξίως τῆς περιβολῆς τοῦ νοσήματος εἰς
<lb/>τὰ κάτω τοῦ σώματος γινομένης, ὧν οὐδέτερον αἱ παρωτίδες
<lb/>ἔχουσι. καὶ γὰρ σμικρότερον τοῦ πάθους εἰσὶ καὶ οὐ
<lb/>κάτω. τοῦτ’ οὖν εἰ ἀρκεῖ μόνον ὀλέθριον ἀποφήνασθαι.
</p></div>

<pb n="827"/>

<div type="textpart" subtype="chapter" n="163">
<quote type="lemma" n="163">Τὰ σπασμώδη τρόπον παροξυνόμενα κατόχως, τὰ παρ’ οὖς
<lb/>ἀνίστησιν.</quote>
<p>Ἔργῳ πάρεστί σοι μαθεῖν ὅπως ἐπὶ συνδρομῇ τήρησις
<lb/>οὐδὲν εὑρίσκει. χωρὶς γὰρ τοῦ τὴν φύσιν ἐπισκέψασθαι
<lb/>τοῦ πράγματος, ἐφ’ οὗ τὴν πρόγνωσιν εἰπεῖν θεραπείαν
<lb/>ποιησόμεθα, τὴν δύναμιν οὐκ ἔστι τῶν σημείων ἑκάστου
<lb/>κρῖναι. χωρὶς δὲ τοῦ γνῶναι τῶν πραγμάτων ἑκάστου
<lb/>τὴν δύναμιν, ἀδύνατόν ἐστιν ἐπ’ αὐτοῖς συστήσασθαι καὶ
<lb/>τοῦθ’ ὑμᾶς ἐδίδαξα κατὰ πάσας τὰς τέχνας γινόμενον, οὐ
<lb/>μόνον κατὰ τὴν ἰατρικήν. καὶ διὰ τοῦτο καὶ Ἱπποκράτης
<lb/>ὅσον ὑπερεβάλλετο τῶν πρὸ αὐτοῦ, τῶν ἁπλῶν φαρμάκων
<lb/>ἑκάστου τὴν δύναμιν ἐξευρὼν, ὡς ἐν ἅπασιν αὐτοῦ δέδεικται
<lb/>τοῖς συγγράμμασι. τοῦτο μὲν οὖν ἀεὶ μεμνῆσθαι χρή. πρὸς
<lb/>δὲ τὸν ἐνεστῶτα λόγον ἐπὶ μέρους ὄντα τοσοῦτον πάλιν ἐκ
<lb/>τοῦ καθόλου προσήκει λαβεῖν, ὅσον εἰς τὸν νῦν εἰρημένον
<lb/>ἐστίν. αἱ μὲν γὰρ κατοχαὶ πάθη εἰσὶν, ὡς ἔμαθες, ἐγκεφάλου,

<pb n="828"/>

καθάπερ γε καὶ οἱ δι’ ὅλου τοῦ σώματος σπασμοὶ,
<lb/>περὶ ὧν νῦν αὐτὸν εἰπεῖν εἰκός ἐστιν. οὐ γὰρ δὴ περὶ
<lb/>χειρὸς ἢ σκέλους ἤ τινος ἄλλου μορίου τὴν ἀπόφασιν ποιήσασθαι
<lb/>ἁπλῶς, ἐπί τε τὰ σπασμώδη τρόπον παροξυνόμενα,
<lb/>καίτοι ἦν. τὸν δὲ σπασμὸν ἐπὶ πληρώσεως κακὸν γίνεσθαί
<lb/>φησιν Ἱπποκράτης. ἴσμεν δ’ ὅτι τὰ σπασμώδη πάθη
<lb/>καλεῖται, ἐφ’ ὧν ἐξ ἀρχῆς ἢ οὐ μετὰ πολύ γε ἀρξάμενα
<lb/>γίνεσθαι, σπασμοὶ διαμένουσιν ὑπὸ πληρώσεως ἔχοντες τὴν
<lb/>γένεσιν, ὥσπερ αὖ πάλιν ὑπὸ κενώσεως οἱ μεθ’ ἱδρῶτας
<lb/>πολλοὺς ἢ ἐμέτους ἢ διαχωρήσεις ἢ αἱμοῤῥαγίας ἢ λιμὸν
<lb/>ἢ ἀγρυπνίας ἢ κινήσεις πολλὰς καὶ σφοδράς. οἱ μὲν γάρ
<lb/>τοι σπασμοὶ κενώσεσιν ἕπονται μᾶλλον, οἱ δ’ εὐθὺς ἐξ ἀρχῆς
<lb/>πληρώσεσι. καὶ τοίνυν καὶ τὰς παρωτίδας εὔλογόν ἐστιν
<lb/>ἐπὶ τοῖς σπασμώδεσί τε καὶ κωματώδεσι χρονίζουσι γίνεσθαι,
<lb/>μέλλοντος τοῦ κάμνοντος.
</p></div>

<pb n="829"/>

<div type="textpart" subtype="chapter" n="164">
<quote type="lemma" n="164"><milestone unit="ed2page" n="805"/>Τὸ σπασμῶδες, τρομῶδες, ἀσῶδες, κατόχως μικρὰ
<lb/>παρ’ οὖς ἐπιπαροξυνόμενα.</quote>
<p>Οὐκ ἐν πᾶσι τοῖς ἀντιγράφοις ἥδε ἡ ῥῆσις γέγραπται,
<lb/>τὴν αὐτὴν ἔχει λέξιν. ἀλλὰ κατὰ τινὰ μὲν ἐν αὐτῇ τῇ νῦν
<lb/>εἰρημένῃ γέγραπται λέξει, κατὰ τινὰ δὲ ἐν τῇδε· τὰ σπασμοτρομώδεα
<lb/>τρόπον παροξυνόμενα κατόχους τὰ παρ’ οὖς.
<lb/>ἐπαινῶ τοὺς μὴ γράψαντας ἐν τοῖς ἰδίοις ἀντιγράφοις τὴν
<lb/>ῥῆσιν. αὔταρκες γὰρ ἡμῖν ἐπιπλέκοντος αὐτοῦ συμπτώματα
<lb/>πολλὰ πολλοῖς ἀνομοιογενέσιν ἄχρι δεῦρο παραμεῖναι
<lb/>καὶ μὴ κάμνουσιν ἀποστῆναι. τὸ δὲ κατὰ τὴν λέξιν <milestone unit="ed1page" n="218"/>
<lb/>τὴν ἐπιπλοκὴν ποιεῖσθαι τῶν συμπτωμάτων ἀγνώστων
<lb/>τοῖς Ἕλλησιν ἐσχάτως ἀλλόκοτον κατ’ αὐτὸ, μηδὲ πάνυ τι
<lb/>φαινόμενα κατὰ σπασμὸν τρομώδη συμπτώματα. ἐν γὰρ
<lb/>τοῖς σπασμοῖς ἀδύνατόν ἐστι φωραθῆναι τοὺς τρόμους κάμνουσιν,
<lb/>εἰ μή τοι ἆρα τοιαύτην τεθέαται συμπτωμάτων

<pb n="830"/>

ἀμοιβὴν, ὡς ἡνίκα μὲν οἱ σπασμοὶ διαλίποιεν, τρομώδη γίνεσθαι
<lb/>τὸν ἄνθρωπον, ἡνίκα δ’ ἐπιπέσοι σπασμὸς, ἀδιάγνωστον
<lb/>εἶναι τὸν τρόμον ἡγοῦνται. ἐπιπλοκὴ τῶν συμπτωμάτων
<lb/>ὁμογενὴς μέν ἐστι, περιττὴ δέ. τὸ γὰρ ἐπὶ κατόχῳ
<lb/>γίνεσθαι τὰς παρωτίδας ἱκανὸν ἡμῖν εἰρῆσθαι συνεπαύξοντος
<lb/>τὴν ἐλπίδα τῆς κενώσεως αὐτοῦ τοῦ ἀσώδους. εἰ δὲ
<lb/>βούλει, καὶ τὰ τῶν οὔρων πάθη συνεπαυξέτω τὴν προσδοκίαν.
<lb/>ἀλλὰ τό γε σπασμοτρομῶδες ὄνομα μοχθηρόν.
</p></div>

<div type="textpart" subtype="chapter" n="165">
<quote type="lemma" n="165">Ἆρά γέ εἰσι τὰ πρῶτα κεφαλαλγικοὶ; ἆρά γε καὶ ἐφιδρῶσι
<lb/>τὰ ἄνω καὶ ἐπιῤῥιγοῦσιν; εἶτα καὶ κοιλίη καταῤῥήγνυται
<lb/>καί τι κωματῶδες; ἆρά γε καὶ ὑδατώδεα οὖρα ἐναιωρεύμενα
<lb/>λευκοῖς καὶ ποικίλως ἔκλευκα δυσώδεά πως, εἶτα
<lb/>παρ’ οὖς; ἆρά γέ εἰσι τὰ αὐτὰ οὖρα στάξιες πυκναί;
<lb/>ἆρά γε καὶ γλῶσσα τούτοις λείη;</quote>

<pb n="831"/>

<p>Ἂν, ὡς ἔφην, ἄρξηται τῆς προγνώσεως, ἀφ’ ὧν Ἱπποκράτης
<lb/>ἔγραψεν ἐν τῷ προγνωστικῷ καὶ ταῖς ἐπιδημίαις,
<lb/>ὑπὲρ πασῶν ἀποστάσεων καθόλου γενήσεται, κἀκ τῶν εἰρημένων
<lb/>αὐτῷ τις εἰς ἀσφαλεστέραν ἀπόφασιν ὠφέλεια. ἐὰν
<lb/>γὰρ ἐλπίσῃς ἀπόστασιν ἔσεσθαι, σκέπτου τὴν ῥοπὴν τῶν
<lb/>χυμῶν εἰς ὅ τι μόριον ποιοῦνται, καὶ οὕτως ἑκάστου τῶν
<lb/>περὶ τὴν κεφαλὴν συμπτωμάτων τὴν δύναμιν ἐκλογισάμενος
<lb/>ἧττόν τε καὶ μᾶλλον ἐλπίσεις ἔσεσθαι τὰς παρωτίδας. ἕνεκα
<lb/>τοίνυν παραδείγματος οὐ χεῖρον ἐπ’ αὐτῶν, ὧν νῦν προεχειρήσατο
<lb/>ποιῆσαι τὸν λόγον. κεφαλαλγία αὖ τῶν σημαινόντων
<lb/>ἐστὶν ἐπὶ τὴν κεφαλὴν γίνεσθαι τὴν ῥοπὴν τῶν χυμῶν.
<lb/>τοῦ δὲ ἐφιδροῦντος μικρὰν δύναμιν εἰς τὴν τοιαύτην
<lb/>πρόγνωσιν ἔχει, μείζονα δ’ αὐτοῦ τὸ ἐπιῤῥιγοῦν. <milestone unit="ed2page" n="806"/>
<lb/>τὸ δὲ καταῤῥήγνυσθαι τὴν κοιλίαν οὐκ οἶδα ὅπως ἄν τις
<lb/>φαίη δηλωτικὸν εἶναι τῆς τῶν παρωτίδων γενέσεως, ἀλλὰ
<lb/>τοὐναντίον ἐπὶ τὰ κάτω τὴν ῥοπὴν ἐργάζεσθαι τοῖς λυποῦσι
<lb/>χυμοῖς. τὸ κωματῶδες ἀξιόλογόν ἐστι σημεῖον εἰς παρωτίδων
<lb/>γένεσιν. ἀλλὰ καὶ τὰ ὑδατώδη τῶν οὔρων, οἷς ἐναιωρεῖται

<pb n="832"/>

λευκὰ συντελεῖ κατὰ συμβεβηκὸς εἰς τὴν πρόγνωσιν,
<lb/>ἐπειδὴ τὰ μὲν ὑδατώδη χωρὶς ἐναιωρημάτων λευκῶν, ἄπεπτον
<lb/>εἶναι τὸ νόσημα δηλοῖ. τὰ δὲ καὶ τὴν σύστασιν
<lb/>κατὰ φύσιν ἔχοντα καὶ πρὸς τοῦτο ἐναιωρήματα ἴσχοντα
<lb/>λευκὰ, πεπέφθαι δηλοῖ τὴν νόσον χωρὶς ὑποστάσεως. χρὴ
<lb/>τοίνυν αὐτὰ μὴ ἄπεπτα παντάπασιν εἶναι, μήτε πεπέφθαι
<lb/>τελέως, ἵνα ἡ φύσις ἀπόστασιν ἐργάσηται. τὰ δὲ ποικίλως
<lb/>ἔκλευκα καὶ δυσώδεα σπανίως μὲν ἀπόστασιν ἔχει γιγνομένην·
<lb/>εἰ δέ ποτε καὶ σχοίη, κακὴν ἕξει. καλῶς οὖν προσέθηκεν
<lb/>ἀπορῶν ἆρά γε οἷσι τὰ τοιαῦτα οὖρα στάξιες πυκναί;
<lb/>κακοήθειαι γὰρ ἐν τοῖς χυμοῖς οὖσιν ἀπέπτοις, κἂν ἐπὶ τὴν
<lb/>κεφαλὴν ἀνενεχθῶσιν, οὗτοι στάξεις μᾶλλον ἐκ ῥινῶν ποιοῦσι
<lb/>κακοήθεις, οὐ παρωτίδας. τὸ δὲ, ἆρά γε καὶ ἡ γλῶττα
<lb/>τούτοισι λείη; ἀπορητικόν ἐστιν. ἐπὶ γὰρ τοῖς προειρημένοις
<lb/>εὐλογώτερόν ἐστι καὶ πυρετοὺς κακοήθεις γίγνεσθαι καὶ
<lb/>γλῶτταν τραχύνεσθαι.
</p></div>

<pb n="833"/>

<div type="textpart" subtype="chapter" n="166">
<quote type="lemma" n="166">Οἷσι πνευματουμένοισιν ἐοῦσιν ἴκτεροι καὶ πυρετοὶ ὀξέες
<lb/>μεθ’ ὑποχονδρίων σκληρῶν κατεψύχθαι, εἰ τὰ παρ’ ὦτα
<lb/>μεγάλα ἵστανται;</quote>
<p>Πνευματουμένους τοὺς μέγα καὶ πυκνὸν ἀναπνέοντας
<lb/>εἰρηκέναι δοκεῖ, ἐπειδὴ κἀν τῷ περὶ διαίτης ὀξέων οὕτως
<lb/>αὐτοὺς ὠνόμασεν ὁ Ἱπποκράτης. εἰκότως οὖν ἐλπίζει τὰ
<lb/>παρ’ οὖς ἀναστήσεσθαι· καὶ γὰρ λόγον ἔχει καὶ γινόμενον
<lb/>αὐτὸ πολλάκις εἴδομεν. εἰ δὲ τοὺς ἐμπνευματουμένους τοὺς
<lb/>κατὰ τὴν κοιλίαν, ὥς τινες ἤκουσαν, οἵπερ καὶ πνευματώδεις
<lb/>γράφουσι καὶ πνεύματα, οὐδὲν ἂν εἴη τοῦτο πρὸς τὴν
<lb/>τῶν παρωτίδων γένεσιν, ὥσπερ καὶ οἱ ἴκτεροι. περὶ δὲ πυρετῶν
<lb/>ὀξέων καὶ μάλιστα τῶν καύσων εἴρηται πρόσθεν, ὡς
<lb/>αἱμοῤῥαγίας κινοῦσιν χέοντές τε τὸ αἷμα καὶ πρὸς τὴν κεφαλὴν
<lb/>ἀναφέροντες. καὶ μέντοι καὶ τὰ ὑποχόνδρια τὰ
<lb/>σκληρὰ τίνα μὲν λέγει σαφῶς οὐκ ἔστι γνῶναι διὰ τὸ μὴ

<pb n="834"/>

προσκεῖσθαι ἐπώδυνα. τούτου γὰρ προσκειμένου φλεγμονὴν
<lb/>αὐτῶν ἤδη, μὴ προσκειμένου δὲ τὸν ὑπόψυχρον ὄγκον δηλώσει
<lb/>σκιῤῥώδη μᾶλλον ἢ φλεγμαίνοντα. λύεται δὲ τὰ τοιαῦτα
<lb/>μᾶλλον ἀποστάσεσιν οὐχ αἱμοῤῥαγίαις. ἐπὶ γὰρ τῶν φλεγμαινόντων
<lb/>τὰς αἱμοῤῥαγίας ὁρῶμεν μάλιστα γιγνομένας.
<lb/>ἀλλὰ διὰ τὴν ἀλλόκοτον ἑρμηνείαν τοῦ συγγραφέως οὐκ
<lb/>ἔστιν ἀκριβῶς γνῶναι πότερον λέλειπται τὸ τῆς ὀδύνης,
<lb/>ἀσαφέστερον ἡρμηνευκότος αὐτοῦ ἅμα τε γράψαντος ἢ ὄντως
<lb/>σκιῤῥώδη βούλεται τὴν ὑποχονδρίων σκληρότητα. τὸ
<lb/>δὲ κατεψύχθαι, εἴρηται γὰρ καὶ τοῦτο, δύναται σημαίνειν
<lb/>οὐ τὸ λελύσθαι τὸν πυρετὸν, ἀλλὰ τὰ κάτω μόρια τοῦ σώματος
<lb/>ἧττον εἶναι θερμὰ, παραβαλλόμενα τοῖς ἄλλοις, ἵνα
<lb/>τὴν ἀναστροφὴν τῆς θερμασίας ἐκ τούτου τεκμαιρώμεθα.
<lb/>τὸ δὲ μεγάλα τὰ παρ’ οὖς ἐπὶ τῶν αὐτῶν γίνεσθαι, δοκεῖ
<lb/>μοι τεθεαμένος ἐπί τινος, οὕτως ἀποφήνασθαι περὶ τῶν
<lb/>κατὰ μέρος ὡς καθόλου τὴν ἀπόφασιν ποιησάμενος. ἤρκει
<lb/>γὰρ καὶ χωρὶς τοῦ μεγάλα ἀπόφασιν γεγράφθαι.
</p></div>

<pb n="835"/>

<div type="textpart" subtype="chapter" n="167">
<quote type="lemma" n="167"><milestone unit="ed2page" n="807"/>Τὰ κωματώδη, ἀσώδη, ὑποχόνδρια ὀδυνώδεα, ἐμετώδεα
<lb/>μικρὰ, ἐν τούτοισι τὰ παρ’ οὖς ἐπανίστανται,
<lb/>πρόσθεν δὲ καὶ τὰ περὶ πρόσωπον.</quote>
<p>Ὅτι μέλλει γίνεσθαί τις ἀπόστασις, ἐλπίσεις ἔξ ὧν
<lb/>Ἱπποκράτης ἔγραψεν. ἐφεξῆς δὲ ἤτοι τὸ μέρος τοῦ σώματος
<lb/>εἰς ὃ γενήσεται χρήσιμον ἕξεις τὴν εἰρημένην συνδρομήν.
<lb/>τὸ μὲν γὰρ κωματῶδες, εἴπερ καὶ ἄλλο σύμπτωμα,
<lb/>προηγεῖται παρωτίδων. τὰ δὲ ὀδυνώδη ὑποχόνδρια φλεγμονὴν
<lb/>ἔχει, ἐάν τις ἐπινοήσειε. τούτων δ’ οὕτως ἐχόντων
<lb/>συντελέσει πρὸς τὴν γένεσιν τά τε ἀσώδη καὶ τὰ ἐμετώδη
<lb/>συμπτώματα. τὸ δ’ ἐπὶ τῆς τελευτῆς εἰρημένον, τὸ ἔμπροσθεν
<lb/>τὰ περὶ πρόσωπον, ἱκανῶς χρήσιμον, εἰ ὡς προσήκει,
<lb/>τίς ἀκούσειε τῆς λέξεως. προσήκει δ’ οὕτως ἀκούειν, ὡς
<lb/>ἀληθῆ γίνεσθαι τὸν λόγον. ἀληθὴς δ’ ἔσται, νοησάντων
<lb/>ἡμῶν νοεῖσθαι κατὰ τήνδε τὴν διάνοιαν αὐτὸν, πρὸ τῆς τῶν
<lb/>παρωτίδων γενέσεως τὰ περὶ πρόσωπον σημεῖα προσήκει

<pb n="836"/>

σκοπεῖσθαι. ταῦτα δ’ ἐστὶν ἔρευθος, ὄγκος παρὰ φύσιν,
<lb/>ὑγρότης ὀφθαλμῶν ἀχλυῶδες ὁρᾷν, ὅσα τ’ ἄλλα τοιαῦτα. εἰ
<lb/>δὲ καὶ μὴ πάντα τις ἀκούειν ἐθέλοι περὶ τὸ πρόσωπον, <milestone unit="ed1page" n="219"/>
<lb/>ἀλλὰ τόν γε παρὰ φύσιν ὄγκον ἀκούειν πάντως. εἰρηκὼς
<lb/>γὰρ ἐν τούτοισι παρ’ οὖς ἐπανίσταται, ἔπειτα ἐφεξῆς εἰπὼν,
<lb/>πρόσθεν δὲ τὰ περὶ πρόσωπον, ἐμφαίνειν ἂν δόξειεν ἀπὸ
<lb/>κοινοῦ δεῖν ἀκούειν τὸ ἐπανίσταται.
</p></div>

<div type="textpart" subtype="chapter" n="168">
<quote type="lemma" n="168">Κοιλίης μέλανα κοπρώδεα διείσης κῶμα ἐπιφανὲν τὸ παρ’
<lb/>οὖς ἀνίστησιν.</quote>
<p>Οὐκ ὀρθῶς ἔγραψαν ἔνιοι κοιλίης μέλανα, κοπρώδεα
<lb/>χολώδεα διείσης, οὔτ’ ἐν τοῖς παλαιοῖς ἀντιγράφοις εὗρον,
<lb/>οὔτε τις τῶν ἐξηγησαμένων τὸ βιβλίον ἐπίσταται τὴν γραφὴν
<lb/>ταύτην, ἀλλ’ ἅ καὶ χολώδεα κατὰ τῆς ὠχρᾶς χολῆς
<lb/>ἔθος τοῖς παλαιοῖς ἰατροῖς λέγειν, οὐκ ἂν εἴρηται κατὰ τὴν

<pb n="837"/>

αὐτὴν ῥῆσιν, εἰς ἥν τὰ μέλανα διαχωρεῖ. τοῦ τοιούτου ἕνεκα
<lb/>τὰ χολώδεα ταῦτα περιεξῄρουν τὰ γεγραμμένα, μέλανα μὲν
<lb/>ὑπὸ Καπίτωνος ἐν αὐτῷ τῷ ἐδάφει, κατὰ δὲ τὸ μέτωπον
<lb/>ὑπὸ τοῦ Διοσκορίδου. δοκεῖ δέ μοι καὶ τήνδε τὴν συνδρομὴν
<lb/>ὁ γράψας τὸ βιβλίον ἐπ’ ἀῤῥώστου τεθεαμένος, ὅλην
<lb/>θελῆσαι διηγήσασθαι, μὴ διορίσας τὰ κατά τινα συντυχίαν
<lb/>προηγησάμενα τοῦ σημαίνοντος τὰς παρωτίδας, ἱκανὸν γὰρ
<lb/>αὐτῷ σημεῖον τὸ κῶμα.
</p></div>

<div type="textpart" subtype="chapter" n="169">
<quote type="lemma" n="169">Βηχία μετὰ πτυελισμοῦ ὄντα τὸ παρ’ οὖς ἀπαλλάσσει.</quote>
<p><milestone unit="ed2page" n="808"/>Δύναται καὶ θώρακος γράφειν. ἐγχωρεῖ γὰρ
<lb/>ἔσω ῥοπῆς γενομένης διὰ τοῦ φυσικοῦ πόρου ἐκρεῖν τὸ λεπτότερον
<lb/>τῶν τὰς παρωτίδας ἐργασαμένων χυμῶν, εἰς τὴν
<lb/>τοῦ στόματος εὐρυχωρίαν καὶ οὕτως τὸν πτυελισμὸν γίνεσθαι.
<lb/>καθισταμένων δ’ οὕτως εὔλογον μὲν ἑτέρας φαίνεσθαι
<lb/>τὰς παρωτίδας. τὸ γὰρ ἀπαλλάσσειν κυρίως κενοῦν

<pb n="838"/>

σημαίνει, τῷ κενοῦσθαι δ’ ἕπεται τό τε προστέλλεσθαι καὶ
<lb/>τὸ μαλακώτερον γίνεσθαι.
</p></div>

<div type="textpart" subtype="chapter" n="170">
<quote type="lemma" n="170">Ἐν κεφαλαλγίῃ κῶμα καὶ κώφωσις παρ’ οὖς τι ἐξερεύγεται.</quote>
<p>Ὄντως ἀεί ταῦτα σημεῖα παρωτίδων, ἐπεὶ προηλπίσαμεν
<lb/>οὕτω γενήσεσθαί τινα ἀπόστασιν. οἱ γὰρ εἰς τὴν κεφαλὴν
<lb/>ἀναδραμόντες χυμοὶ, θερμοὶ μὲν ὄντες καὶ λεπτοὶ,
<lb/>παραφροσύνας καὶ αἱμοῤῥαγίας φέρουσι, παχεῖς δὲ καὶ ψυχροὶ
<lb/>κώματα καὶ παρωτίδας. ἡ κεφαλαλγία δὲ κοινὸν ἀμφοῖν,
<lb/>ὥσπερ καὶ ἡ κώφωσις, ἀλλὰ μᾶλλον μὲν τῶν θερμῶν
<lb/>ἡ κεφαλαλγία, τῶν δὲ ψυχρῶν ἡ κώφωσις. ἀρκεῖ δὲ ὁ
<lb/>συγγραφεὺς τῷ τοῦ κώματος ὀνόματι, μηδαμόθι γράψας ἐν
<lb/>ὅλῳ τῷ βιβλίῳ τὴν τοῦ ληθάργου προσηγορίαν.
</p></div>

<pb n="839"/>

<div type="textpart" subtype="chapter" n="171">
<quote type="lemma" n="171">Ὑποχονδρίου σύντασις μετὰ κώματος ἀσώδους καὶ κεφαλαλγίης
<lb/>τὰ παρ’ οὖς ἐπαίρει.</quote>
<p>Πάλιν κἀνταῦθα τὸ μὲν κῶμα μετὰ τῆς κεφαλαλγίας
<lb/>ἀξιόλογόν ἐστι σημεῖον, ἐνδείξασθαι γένεσιν παρωτίδων.
<lb/>συνενδείκνυται δὲ καὶ ἡ τοῦ ὑποχονδρίου σύντασις. ἡ μὲν
<lb/>οὖν φλεγμονὴ δηλοῦται διὰ τῆς προσηγορίας ταύτης, οὐ μεγάλη
<lb/>γὰρ αὐτῆς ἡ ἔνδειξις. εἰ δ’ ἄνευ φλεγμονῆς ἡ σύντασις
<lb/>γένοιτο κατὰ τὴν ἄνω ῥοπὴν τῶν χυμῶν, ἀξιόλογόν
<lb/>ἐστι σημεῖον εἰς παρωτίδων γένεσιν καὶ τὴν αἱμοῤῥαγίαν
<lb/>σημαίνει. τὸ δὲ ἀσῶδες αὐτὸ μὲν καθ’ ἑαυτὸ παρωτίδας
<lb/>οὐδ’ ὅλως δηλοῖ, τῇ δ’ εἰρημένῃ συνδρομῇ μαρτυρεῖ συνεπιφαινόμενον.
</p></div>

<div type="textpart" subtype="chapter" n="172">
<quote type="lemma" n="172">Τὰ ἐπώδυνα παρ’ οὖς ἀκρίτως καταμωλυνθέντα φλαῦρα.</quote>

<pb n="840"/>

<p>Ἤδη πολλάκις ὁ λόγος οὗτος εἴρηται καὶ κατὰ μέρος
<lb/>καὶ καθόλου καὶ βέλτιόν γε δηλοῦται προσκειμένου τοῦ ἐξαίφνης
<lb/>καὶ τοῦ ἀφανισθέντος. τὸ γὰρ καταμωλυνθέντα τὴν
<lb/>κατὰ βραχὺ λύσιν ἐνδείκνυται. τὸ δ’ ἐξαίφνης ἀφανισθῆναι
<lb/>τὰς ὀδυνηρὰς διαθέσεις ἄνευ τοῦ κατ’ ἄλλο τι μέρος
<lb/>τῶν προφανῶν ἀπόστασιν γενέσθαι, πρὸς τὰ σπλάγχνα δηλοῖ
<lb/>τὴν μετάστασιν τῶν λυπούντων γεγονέναι.
</p>
</div>
</div>
</div>
</body>
</text>
</TEI>